<!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
<title> RGVEDA 1 </title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>

RGVEDA 1<BR>
<BR>
<BR>
% EXCERPTS FROM README:<BR>
<BR>
% The edition used was that of Aufrecht, 1877. Apparently the edition was <BR>
% compiled by H.S. Ananthanarayana and W. P. Lehman. <BR>
% It is a "research-only" text. <BR>
% Reputedly, it was verified against Grassmann, 1876-77.<BR>
<BR>
<BR>
THE MODIFIED VERSE NUMBERING:<BR>
<BR>
two digits for Mandala.<BR>
three digits for Sukta.<BR>
two digits for verse.<BR>
one digit for line.<BR>
{two digits for varga}<BR>
<BR>
e.g.: 01.001.01.1{01}<BR>
<BR>
<BR>


<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
<BR>
<BR>
<BR>


<BR>
<BR>
RV_01.001.01.1{01}  agnimīḷe purohitaṃ yajñasya devam ṛtvijam<BR>
RV_01.001.01.2{01}  hotāraṃ ratnadhātamam<BR>
RV_01.001.02.1{01}  agniḥ pūrvebhirṛṣibhirīḍyo nūtanairuta<BR>
RV_01.001.02.2{01}  sa devāneha vakṣati<BR>
RV_01.001.03.1{01}  agninā rayimaśnavat poṣameva dive-dive<BR>
RV_01.001.03.2{01}  yaśasaṃ vīravattamam<BR>
RV_01.001.04.1{01}  agne yaṃ yajñamadhvaraṃ viśvataḥ paribhūrasi<BR>
RV_01.001.04.2{01}  sa iddeveṣu gachati<BR>
RV_01.001.05.1{01}  agnirhotā kavikratuḥ satyaścitraśravastamaḥ<BR>
RV_01.001.05.2{01}  devo devebhirā gamat<BR>
RV_01.001.06.1{02}  yadaṅga dāśuṣe tvamagne bhadraṃ kariṣyasi<BR>
RV_01.001.06.2{02}  tavet tat satyamaṅgiraḥ<BR>
RV_01.001.07.1{02}  upa tvāgne dive-dive doṣāvastardhiyā vayam<BR>
RV_01.001.07.2{02}  namo bharanta emasi<BR>
RV_01.001.08.1{02}  rājantamadhvarāṇāṃ gopām ṛtasya dīdivim<BR>
RV_01.001.08.2{02}  vardhamānaṃ sve dame<BR>
RV_01.001.09.1{02}  sa naḥ piteva sūnave 'gne sūpāyano bhava<BR>
RV_01.001.09.2{02}  sacasvā naḥ svastaye <BR>
<BR>
RV_01.002.01.1{03}  vāyavā yāhi darśateme somā araṃkṛtāḥ<BR>
RV_01.002.01.2{03}  teṣāṃ pāhi śrudhī havam<BR>
RV_01.002.02.1{03}  vāya ukthebhirjarante tvāmachā jaritāraḥ<BR>
RV_01.002.02.2{03}  sutasomā aharvidaḥ<BR>
RV_01.002.03.1{03}  vāyo tava prapṛñcatī dhenā jigāti dāśuṣe<BR>
RV_01.002.03.2{03}  urūcī somapītaye<BR>
RV_01.002.04.1{03}  indravāyū ime sutā upa prayobhirā gatam<BR>
RV_01.002.04.2{03}  indavo vāmuśanti hi<BR>
RV_01.002.05.1{03}  vāyavindraśca cetathaḥ sutānāṃ vājinīvasū<BR>
RV_01.002.05.2{03}  tāvā yātamupa dravat<BR>
RV_01.002.06.1{04}  vāyavindraśca sunvata ā yātamupa niṣkṛtam<BR>
RV_01.002.06.2{04}  makṣvitthā dhiyā narā<BR>
RV_01.002.07.1{04}  mitraṃ huve pūtadakṣaṃ varuṇaṃ ca riśādasam<BR>
RV_01.002.07.2{04}  dhiyaṃ ghṛtācīṃ sādhantā<BR>
RV_01.002.08.1{04}  ṛtena mitrāvaruṇāv ṛtāvṛdhāv ṛtaspṛśā<BR>
RV_01.002.08.2{04}  kratuṃ bṛhantamāśāthe<BR>
RV_01.002.09.1{04}  kavī no mitrāvaruṇā tuvijātā urukṣayā<BR>
RV_01.002.09.2{04}  dakṣaṃ dadhāte apasam <BR>
<BR>
RV_01.003.01.1{05}  aśvinā yajvarīriṣo dravatpāṇī śubhas patī<BR>
RV_01.003.01.2{05}  purubhujācanasyatam<BR>
RV_01.003.02.1{05}  aśvinā purudaṃsasā narā śavīrayā dhiyā<BR>
RV_01.003.02.2{05}  dhiṣṇyā vanataṃ giraḥ<BR>
RV_01.003.03.1{05}  dasrā yuvākavaḥ sutā nāsatyā vṛktabarhiṣaḥ<BR>
RV_01.003.03.2{05}  ā yātaṃrudravartanī<BR>
RV_01.003.04.1{05}  indrā yāhi citrabhāno sutā ime tvāyavaḥ<BR>
RV_01.003.04.2{05}  aṇvībhistanā pūtāsaḥ<BR>
RV_01.003.05.1{05}  indrā yāhi dhiyeṣito viprajūtaḥ sutāvataḥ<BR>
RV_01.003.05.2{05}  upa brahmāṇi vāghataḥ<BR>
RV_01.003.06.1{05}  indrā yāhi tūtujāna upa brahmāṇi harivaḥ<BR>
RV_01.003.06.2{05}  sute dadhiṣvanaścanaḥ<BR>
RV_01.003.07.1{06}  omāsaścarṣaṇīdhṛto viśve devāsa ā gata<BR>
RV_01.003.07.2{06}  dāśvāṃso dāśuṣaḥ sutam<BR>
RV_01.003.08.1{06}  viśve devāso apturaḥ sutamā ganta tūrṇayaḥ<BR>
RV_01.003.08.2{06}  usrā ivasvasarāṇi<BR>
RV_01.003.09.1{06}  viśve devāso asridha ehimāyāso adruhaḥ<BR>
RV_01.003.09.2{06}  medhaṃ juṣanta vahnayaḥ<BR>
RV_01.003.10.1{06}  pāvakā naḥ sarasvatī vājebhirvājinīvatī<BR>
RV_01.003.10.2{06}  yajñaṃ vaṣṭu dhiyāvasuḥ<BR>
RV_01.003.11.1{06}  codayitrī sūnṛtānāṃ cetantī sumatīnām<BR>
RV_01.003.11.2{06}  yajñaṃ dadhe sarasvatī<BR>
RV_01.003.12.1{06}  maho arṇaḥ sarasvatī pra cetayati ketunā<BR>
RV_01.003.12.2{06}  dhiyo viśvā vi rājati <BR>
<BR>
RV_01.004.01.1{07}  surūpakṛtnumūtaye sudughāmiva goduhe<BR>
RV_01.004.01.2{07}  juhūmasi dyavi-dyavi<BR>
RV_01.004.02.1{07}  upa naḥ savanā gahi somasya somapāḥ piba<BR>
RV_01.004.02.2{07}  godā id revatomadaḥ<BR>
RV_01.004.03.1{07}  athā te antamānāṃ vidyāma sumatīnām<BR>
RV_01.004.03.2{07}  mā no ati khya āgahi<BR>
RV_01.004.04.1{07}  parehi vigramastṛtamindraṃ pṛchā vipaścitam<BR>
RV_01.004.04.2{07}  yaste sakhibhya ā varam<BR>
RV_01.004.05.1{07}  uta bruvantu no nido niranyataścidārata<BR>
RV_01.004.05.2{07}  dadhānā indra id duvaḥ<BR>
RV_01.004.06.1{08}  uta naḥ subhagānarirvoceyurdasma kṛṣṭayaḥ<BR>
RV_01.004.06.2{08}  syāmedindrasya śarmaṇi<BR>
RV_01.004.07.1{08}  emāśumāśave bhara yajñaśriyaṃ nṛmādanam<BR>
RV_01.004.07.2{08}  patayan mandayatsakham<BR>
RV_01.004.08.1{08}  asya pītvā śatakrato ghano vṛtrāṇāmabhavaḥ<BR>
RV_01.004.08.2{08}  prāvo vājeṣu vājinam<BR>
RV_01.004.09.1{08}  taṃ tvā vājeṣu vājinaṃ vājayāmaḥ śatakrato<BR>
RV_01.004.09.2{08}  dhanānāmindra sātaye<BR>
RV_01.004.10.1{08}  yo rāyo 'vanirmahān supāraḥ sunvataḥ sakhā<BR>
RV_01.004.10.2{08}  tasmā indrāya gāyata <BR>
<BR>
RV_01.005.01.1{09}  ā tvetā ni ṣīdatendramabhi pra gāyata<BR>
RV_01.005.01.2{09}  sakhāya stomavāhasaḥ<BR>
RV_01.005.02.1{09}  purūtamaṃ purūṇāmīśānaṃ vāryāṇām<BR>
RV_01.005.02.2{09}  indraṃ some sacā sute<BR>
RV_01.005.03.1{09}  sa ghā no yoga ā bhuvat sa rāye sa purandhyām<BR>
RV_01.005.03.2{09}  gamad vājebhirā sa naḥ<BR>
RV_01.005.04.1{09}  yasya saṃsthe na vṛṇvate harī samatsu śatravaḥ<BR>
RV_01.005.04.2{09}  tasmā indrāya gāyata<BR>
RV_01.005.05.1{09}  sutapāvne sutā ime śucayo yanti vītaye<BR>
RV_01.005.05.2{09}  somāso dadhyāśiraḥ<BR>
RV_01.005.06.1{10}  tvaṃ sutasya pītaye sadyo vṛddho ajāyathāḥ<BR>
RV_01.005.06.2{10}  indra jyaiṣṭhyāya sukrato<BR>
RV_01.005.07.1{10}  ā tvā viśantvāśavaḥ somāsa indra girvaṇaḥ<BR>
RV_01.005.07.2{10}  śaṃ te santu pracetase<BR>
RV_01.005.08.1{10}  tvāṃ stomā avīvṛdhan tvāmukthā śatakrato<BR>
RV_01.005.08.2{10}  tvāṃ vardhantu no giraḥ<BR>
RV_01.005.09.1{10}  akṣitotiḥ sanedimaṃ vājamindraḥ sahasriṇam<BR>
RV_01.005.09.2{10}  yasmin viśvāni pauṃsyā<BR>
RV_01.005.10.1{10}  mā no martā abhi druhan tanūnāmindra girvaṇaḥ<BR>
RV_01.005.10.2{10}  īśāno yavayā vadham <BR>
<BR>
RV_01.006.01.1{11}  yuñjanti bradhnamaruṣaṃ carantaṃ pari tasthuṣaḥ<BR>
RV_01.006.01.2{11}  rocanterocanā divi<BR>
RV_01.006.02.1{11}  yuñjantyasya kāmyā harī vipakṣasā rathe<BR>
RV_01.006.02.2{11}  śoṇā dhṛṣṇū nṛvāhasā<BR>
RV_01.006.03.1{11}  ketuṃ kṛṇvannaketave peśo maryā apeśase<BR>
RV_01.006.03.2{11}  samuṣadbhirajāyathāḥ<BR>
RV_01.006.04.1{11}  ādaha svadhāmanu punargarbhatvamerire<BR>
RV_01.006.04.2{11}  dadhānā nāmayajñiyam<BR>
RV_01.006.05.1{11}  vīḷu cidārujatnubhirguhā cidindra vahnibhiḥ<BR>
RV_01.006.05.2{11}  avinda usriyā anu<BR>
RV_01.006.06.1{12}  devayanto yathā matimachā vidadvasuṃ giraḥ<BR>
RV_01.006.06.2{12}  mahāmanūṣata śrutam<BR>
RV_01.006.07.1{12}  indreṇa saṃ hi dṛkṣase saṃjagmāno abibhyuṣā<BR>
RV_01.006.07.2{12}  mandū samānavarcasā<BR>
RV_01.006.08.1{12}  anavadyairabhidyubhirmakhaḥ sahasvadarcati<BR>
RV_01.006.08.2{12}  gaṇairindrasya kāmyaiḥ<BR>
RV_01.006.09.1{12}  ataḥ parijmannā gahi divo vā rocanādadhi<BR>
RV_01.006.09.2{12}  samasminnṛñjate giraḥ<BR>
RV_01.006.10.1{12}  ito vā sātimīmahe divo vā pārthivādadhi<BR>
RV_01.006.10.2{12}  indraṃ mahovā rajasaḥ <BR>
<BR>
RV_01.007.01.1{13}  indramid gāthino bṛhadindramarkebhirarkiṇaḥ<BR>
RV_01.007.01.2{13}  indraṃ vāṇīranūṣata<BR>
RV_01.007.02.1{13}  indra id dharyoḥ sacā sammiśla ā vacoyujā<BR>
RV_01.007.02.2{13}  indro vajrīhiraṇyayaḥ<BR>
RV_01.007.03.1{13}  indro dīrghāya cakṣasa ā sūryaṃ rohayad divi<BR>
RV_01.007.03.2{13}  vi gobhiradrimairayat<BR>
RV_01.007.04.1{13}  indra vājeṣu no 'va sahasrapradhaneṣu ca<BR>
RV_01.007.04.2{13}  ugra ugrābhirūtibhiḥ<BR>
RV_01.007.05.1{13}  indraṃ vayaṃ mahādhana indramarbhe havāmahe<BR>
RV_01.007.05.2{13}  yujaṃ vṛtreṣu vajriṇam<BR>
RV_01.007.06.1{14}  sa no vṛṣannamuṃ caruṃ satrādāvannapā vṛdhi<BR>
RV_01.007.06.2{14}  asmabhyamapratiṣkutaḥ<BR>
RV_01.007.07.1{14}  tuñje-tuñje ya uttare stomā indrasya vajriṇaḥ<BR>
RV_01.007.07.2{14}  na vindheasya suṣṭutim<BR>
RV_01.007.08.1{14}  vṛṣā yūtheva vaṃsagaḥ kṛṣṭīriyartyojasā<BR>
RV_01.007.08.2{14}  īśāno apratiṣkutaḥ<BR>
RV_01.007.09.1{14}  ya ekaścarṣaṇīnāṃ vasūnāmirajyati<BR>
RV_01.007.09.2{14}  indraḥ pañca ksitīnām<BR>
RV_01.007.10.1{14}  indraṃ vo viśvatas pari havāmahe janebhyaḥ<BR>
RV_01.007.10.2{14}  asmākamastu kevalaḥ <BR>
<BR>
RV_01.008.01.1{15}  endra sānasiṃ rayiṃ sajitvānaṃ sadāsaham<BR>
RV_01.008.01.2{15}  varṣiṣṭhamūtaye bhara<BR>
RV_01.008.02.1{15}  ni yena muṣṭihatyayā ni vṛtrā ruṇadhāmahai<BR>
RV_01.008.02.2{15}  tvotāso nyarvatā<BR>
RV_01.008.03.1{15}  indra tvotāsa ā vayaṃ vajraṃ ghanā dadīmahi<BR>
RV_01.008.03.2{15}  jayema saṃ yudhi spṛdhaḥ<BR>
RV_01.008.04.1{15}  vayaṃ śūrebhirastṛbhirindra tvayā yujā vayam<BR>
RV_01.008.04.2{15}  sāsahyāma pṛtanyataḥ<BR>
RV_01.008.05.1{15}  mahānindraḥ paraśca nu mahitvamastu vajriṇe<BR>
RV_01.008.05.2{15}  dyaurnaprathinā śavaḥ<BR>
RV_01.008.06.1{16}  samohe vā ya āśata narastokasya sanitau<BR>
RV_01.008.06.2{16}  viprāso vā dhiyāyavaḥ<BR>
RV_01.008.07.1{16}  yaḥ kukṣiḥ somapātamaḥ samudra iva pinvate<BR>
RV_01.008.07.2{16}  urvīrāpo na kākudaḥ<BR>
RV_01.008.08.1{16}  evā hyasya sūnṛtā virapśī gomatī mahī<BR>
RV_01.008.08.2{16}  pakvā śākhā na dāśuṣe<BR>
RV_01.008.09.1{16}  evā hi te vibhūtaya ūtaya indra māvate<BR>
RV_01.008.09.2{16}  sadyaścit santidāśuṣe<BR>
RV_01.008.10.1{16}  evā hyasya kāmyā stoma ukthaṃ ca śaṃsyā<BR>
RV_01.008.10.2{16}  indrāya somapītaye <BR>
<BR>
RV_01.009.01.1{17}  indrehi matsyandhaso viśvebhiḥ somaparvabhiḥ<BR>
RV_01.009.01.2{17}  mahānabhiṣṭirojasā<BR>
RV_01.009.02.1{17}  emenaṃ sṛjatā sute mandimindrāya mandine<BR>
RV_01.009.02.2{17}  cakriṃ viśvāni cakraye<BR>
RV_01.009.03.1{17}  matsvā suśipra mandibhiḥ stomebhirviśvacarṣaṇe<BR>
RV_01.009.03.2{17}  sacaiṣusavaneṣvā<BR>
RV_01.009.04.1{17}  asṛgramindra te giraḥ prati tvāmudahāsata<BR>
RV_01.009.04.2{17}  ajoṣā vṛṣabhaṃ patim<BR>
RV_01.009.05.1{17}  saṃ codaya citramarvāg rādha indra vareṇyam<BR>
RV_01.009.05.2{17}  asadit te vibhu prabhu<BR>
RV_01.009.06.1{18}  asmān su tatra codayendra rāye rabhasvataḥ<BR>
RV_01.009.06.2{18}  tuvidyumna yaśasvataḥ<BR>
RV_01.009.07.1{18}  saṃ gomadindra vājavadasme pṛthu śravo bṛhat<BR>
RV_01.009.07.2{18}  viśvāyurdhehyakṣitam<BR>
RV_01.009.08.1{18}  asme dhehi śravo bṛhad dyumnaṃ sahasrasātamam<BR>
RV_01.009.08.2{18}  indra tā rathinīriṣaḥ<BR>
RV_01.009.09.1{18}  vasorindraṃ vasupatiṃ gīrbhirgṛṇanta ṛgmiyam<BR>
RV_01.009.09.2{18}  homa gantāramūtaye<BR>
RV_01.009.10.1{18}  sute-sute nyokase bṛhad bṛhata edariḥ<BR>
RV_01.009.10.2{18}  indrāya śūṣamarcati <BR>
<BR>
RV_01.010.01.1{19}  gāyanti tvā gāyatriṇo 'rcantyarkamarkiṇaḥ<BR>
RV_01.010.01.2{19}  brahmāṇastvā śatakrata ud vaṃśamiva yemire<BR>
RV_01.010.02.1{19}  yat sānoḥ sānumāruhad bhūryaspaṣṭa kartvam<BR>
RV_01.010.02.2{19}  tadindro arthaṃ cetati yūthena vṛṣṇirejati<BR>
RV_01.010.03.1{19}  yukṣvā hi keśinā harī vṛṣaṇā kakṣyaprā<BR>
RV_01.010.03.2{19}  athā na indra somapā girāmupaśrutiṃ cara<BR>
RV_01.010.04.1{19}  ehi stomānabhi svarābhi gṛṇīhyā ruva<BR>
RV_01.010.04.2{19}  brahma ca no vasosacendra yajñaṃ ca vardhaya<BR>
RV_01.010.05.1{19}  ukthamindrāya śaṃsyaṃ vardhanaṃ puruniṣṣidhe<BR>
RV_01.010.05.2{19}  śakro yathā suteṣu ṇo rāraṇat sakhyeṣu ca<BR>
RV_01.010.06.1{19}  tamit sakhitva īmahe taṃ rāye taṃ suvīrye<BR>
RV_01.010.06.2{19}  sa śakra uta naḥ śakadindro vasu dayamānaḥ<BR>
RV_01.010.07.1{20}  suvivṛtaṃ sunirajamindra tvādātamid yaśaḥ<BR>
RV_01.010.07.2{20}  gavāmapavrajaṃ vṛdhi kṛṇuṣva rādho adrivaḥ<BR>
RV_01.010.08.1{20}  nahi tvā rodasī ubhe ṛghāyamāṇaminvataḥ<BR>
RV_01.010.08.2{20}  jeṣaḥ svarvatīrapaḥ saṃ gā asmabhyaṃ dhūnuhi<BR>
RV_01.010.09.1{20}  āśrutkarṇa śrudhī havaṃ nū cid dadhiṣva me giraḥ<BR>
RV_01.010.09.2{20}  indra stomamimaṃ mama kṛṣvā yujaścidantaram<BR>
RV_01.010.10.1{20}  vidmā hi tvā vṛṣantamaṃ vājeṣu havanaśrutam<BR>
RV_01.010.10.2{20}  vṛṣantamasya hūmaha ūtiṃ sahasrasātamām<BR>
RV_01.010.11.1{20}  ā tū na indra kauśika mandasānaḥ sutaṃ piba<BR>
RV_01.010.11.2{20}  navyamāyuḥpra sū tira kṛdhī sahasrasām ṛṣim<BR>
RV_01.010.12.1{20}  pari tvā girvaṇo gira imā bhavantu viśvataḥ<BR>
RV_01.010.12.2{20}  vṛddhāyumanu vṛddhayo juṣṭā bhavantu juṣṭayaḥ <BR>
<BR>
RV_01.011.01.1{21}  indraṃ viśvā avīvṛdhan samudravyacasaṃ giraḥ<BR>
RV_01.011.01.2{21}  rathītamaṃrathīnāṃ vājānāṃ satpatiṃ patim<BR>
RV_01.011.02.1{21}  sakhye ta indra vājino mā bhema śavasas pate<BR>
RV_01.011.02.2{21}  tvāmabhi praṇonumo jetāramaparājitam<BR>
RV_01.011.03.1{21}  pūrvīrindrasya rātayo na vi dasyantyūtayaḥ<BR>
RV_01.011.03.2{21}  yadī vājasya gomata stotṛbhyo maṃhate magham<BR>
RV_01.011.04.1{21}  purāṃ bhinduryuvā kaviramitaujā ajāyata<BR>
RV_01.011.04.2{21}  indro viśvasyakarmaṇo dhartā vajrī puruṣṭutaḥ<BR>
RV_01.011.05.1{21}  tvaṃ valasya gomato 'pāvaradrivo bilam<BR>
RV_01.011.05.2{21}  tvāṃ devā abibhyuṣastujyamānāsa āviṣuḥ<BR>
RV_01.011.06.1{21}  tavāhaṃ śūra rātibhiḥ pratyāyaṃ sindhumāvadan<BR>
RV_01.011.06.2{21}  upātiṣṭhanta girvaṇo viduṣ ṭe tasya kāravaḥ<BR>
RV_01.011.07.1{21}  māyābhirindra māyinaṃ tvaṃ śuṣṇamavātiraḥ<BR>
RV_01.011.07.2{21}  viduṣ ṭe tasya medhirāsteṣāṃ śravāṃsyut tira<BR>
RV_01.011.08.1{21}  indramīśānamojasābhi stomā anūṣata<BR>
RV_01.011.08.2{21}  sahasraṃ yasya rātaya uta vā santi bhūyasīḥ <BR>
<BR>
RV_01.012.01.1{22}  agniṃ dūtaṃ vṛṇīmahe hotāraṃ viśvavedasam<BR>
RV_01.012.01.2{22}  asya yajñasya sukratum<BR>
RV_01.012.02.1{22}  agnim-agniṃ havīmabhiḥ sadā havanta viśpatim<BR>
RV_01.012.02.2{22}  havyavāhaṃ purupriyam<BR>
RV_01.012.03.1{22}  agne devānihā vaha jajñāno vṛktabarhiṣe<BR>
RV_01.012.03.2{22}  asi hotā na īḍyaḥ<BR>
RV_01.012.04.1{22}  tānuśato vi bodhaya yadagne yāsi dūtyam<BR>
RV_01.012.04.2{22}  devairā satsi barhiṣi<BR>
RV_01.012.05.1{22}  ghṛtāhavana dīdivaḥ prati ṣma riṣato daha<BR>
RV_01.012.05.2{22}  agne tvaṃ rakṣasvinaḥ<BR>
RV_01.012.06.1{22}  agnināgniḥ samidhyate kavirgṛhapatiryuvā<BR>
RV_01.012.06.2{22}  havyavāḍ juhvāsyaḥ<BR>
RV_01.012.07.1{23}  kavimagnimupa stuhi satyadharmāṇamadhvare<BR>
RV_01.012.07.2{23}  devamamīvacātanam<BR>
RV_01.012.08.1{23}  yastvāmagne haviṣpatirdūtaṃ deva saparyati<BR>
RV_01.012.08.2{23}  tasya sma prāvitā bhava<BR>
RV_01.012.09.1{23}  yo agniṃ devavītaye haviṣmānāvivāsati<BR>
RV_01.012.09.2{23}  tasmai pāvaka mṛḷaya<BR>
RV_01.012.10.1{23}  sa naḥ pāvaka dīdivo 'gne devānihā vaha<BR>
RV_01.012.10.2{23}  upa yajñaṃ haviśca naḥ<BR>
RV_01.012.11.1{23}  sa na stavāna ā bhara gāyatreṇa navīyasā<BR>
RV_01.012.11.2{23}  rayiṃ vīravatīmiṣam<BR>
RV_01.012.12.1{23}  agne śukreṇa śociṣā viśvābhirdevahūtibhiḥ<BR>
RV_01.012.12.2{23}  imaṃ stomaṃ juṣasva naḥ <BR>
<BR>
RV_01.013.01.1{24}  susamiddho na ā vaha devānagne haviṣmate<BR>
RV_01.013.01.2{24}  hotaḥ pāvaka yakṣi ca<BR>
RV_01.013.02.1{24}  madhumantaṃ tanūnapād yajñaṃ deveṣu naḥ kave<BR>
RV_01.013.02.2{24}  adyā kṛṇuhi vītaye<BR>
RV_01.013.03.1{24}  narāśaṃsamiha priyamasmin yajña upa hvaye<BR>
RV_01.013.03.2{24}  madhujihvaṃhaviṣkṛtam<BR>
RV_01.013.04.1{24}  agne sukhatame rathe devānīḷita ā vaha<BR>
RV_01.013.04.2{24}  asi hotā manurhitaḥ<BR>
RV_01.013.05.1{24}  stṛṇīta barhirānuṣag ghṛtapṛṣṭhaṃ manīṣiṇaḥ<BR>
RV_01.013.05.2{24}  yatrāmṛtasya cakṣaṇam<BR>
RV_01.013.06.1{24}  vi śrayantām ṛtāvṛdho dvāro devīrasaścataḥ<BR>
RV_01.013.06.2{24}  adyā nūnaṃ ca yaṣṭave<BR>
RV_01.013.07.1{25}  naktoṣāsā supeśasāsmin yajña upa hvaye<BR>
RV_01.013.07.2{25}  idaṃ no barhirāsade<BR>
RV_01.013.08.1{25}  tā sujihvā upa hvaye hotārā daivyā kavī<BR>
RV_01.013.08.2{25}  yajñaṃ no yakṣatāmimam<BR>
RV_01.013.09.1{25}  iḷā sarasvatī mahī tisro devīrmayobhuvaḥ<BR>
RV_01.013.09.2{25}  barhiḥ sīdantvasridhaḥ<BR>
RV_01.013.10.1{25}  iha tvaṣṭāramagriyaṃ viśvarūpamupa hvaye<BR>
RV_01.013.10.2{25}  asmākamastukevalaḥ<BR>
RV_01.013.11.1{25}  ava sṛjā vanaspate deva devebhyo haviḥ<BR>
RV_01.013.11.2{25}  pra dāturastu cetanam<BR>
RV_01.013.12.1{25}  svāhā yajñaṃ kṛṇotanendrāya yajvano gṛhe<BR>
RV_01.013.12.2{25}  tatra devānupa hvaye <BR>
<BR>
RV_01.014.01.1{26}  aibhiragne duvo giro viśvebhiḥ somapītaye<BR>
RV_01.014.01.2{26}  devebhiryāhi yakṣi ca<BR>
RV_01.014.02.1{26}  ā tvā kaṇvā ahūṣata gṛṇanti vipra te dhiyaḥ<BR>
RV_01.014.02.2{26}  devebhiragna ā gahi<BR>
RV_01.014.03.1{26}  indravāyū bṛhaspatiṃ mitrāgniṃ pūṣaṇaṃ bhagam<BR>
RV_01.014.03.2{26}  ādityānmārutaṃ gaṇam<BR>
RV_01.014.04.1{26}  pra vo bhriyanta indavo matsarā mādayiṣṇavaḥ<BR>
RV_01.014.04.2{26}  drapsā madhvaścamūṣadaḥ<BR>
RV_01.014.05.1{26}  īḷate tvāmavasyavaḥ kaṇvāso vṛktabarhiṣaḥ<BR>
RV_01.014.05.2{26}  haviṣmantoaraṃkṛtaḥ<BR>
RV_01.014.06.1{26}  ghṛtapṛṣṭhā manoyujo ye tvā vahanti vahnayaḥ<BR>
RV_01.014.06.2{26}  ā devān somapītaye<BR>
RV_01.014.07.1{27}  tān yajatrān ṛtāvṛdho 'gne patnīvatas kṛdhi<BR>
RV_01.014.07.2{27}  madhvaḥ sujihva pāyaya<BR>
RV_01.014.08.1{27}  ye yajatrā ya īḍyāste te pibantu jihvayā<BR>
RV_01.014.08.2{27}  madhoragne vaṣaṭkṛti<BR>
RV_01.014.09.1{27}  ākīṃ sūryasya rocanād viśvān devānuṣarbudhaḥ<BR>
RV_01.014.09.2{27}  vipro hoteha vakṣati<BR>
RV_01.014.10.1{27}  viśvebhiḥ somyaṃ madhvagna indreṇa vāyunā<BR>
RV_01.014.10.2{27}  pibā mitrasya dhāmabhiḥ<BR>
RV_01.014.11.1{27}  tvaṃ hotā manurhito 'gne yajñeṣu sīdasi<BR>
RV_01.014.11.2{27}  semaṃ no adhvaraṃ yaja<BR>
RV_01.014.12.1{27}  yukṣvā hyaruṣī rathe harito deva rohitaḥ<BR>
RV_01.014.12.2{27}  tābhirdevānihā vaha <BR>
<BR>
RV_01.015.01.1{28}  indra somaṃ piba ṛtunā tvā viśantvindavaḥ<BR>
RV_01.015.01.2{28}  matsarāsastadokasaḥ<BR>
RV_01.015.02.1{28}  marutaḥ pibata ṛtunā potrād yajñaṃ punītana<BR>
RV_01.015.02.2{28}  yūyaṃ hi ṣṭhā sudānavaḥ<BR>
RV_01.015.03.1{28}  abhi yajñaṃ gṛṇīhi no gnāvo neṣṭaḥ piba ṛtunā<BR>
RV_01.015.03.2{28}  tvaṃhi ratnadhā asi<BR>
RV_01.015.04.1{28}  agne devānihā vaha sādayā yoniṣu triṣu<BR>
RV_01.015.04.2{28}  pari bhūṣa piba ṛtunā<BR>
RV_01.015.05.1{28}  brāhmaṇādindra rādhasaḥ pibā somam ṛtūnranu<BR>
RV_01.015.05.2{28}  taved dhi sakhyamastṛtam<BR>
RV_01.015.06.1{28}  yuvaṃ dakṣaṃ dhṛtavrata mitrāvaruṇa dūḷabham<BR>
RV_01.015.06.2{28}  ṛtunā yajñamāśāthe<BR>
RV_01.015.07.1{29}  draviṇodā draviṇaso grāvahastāso adhvare<BR>
RV_01.015.07.2{29}  yajñeṣu devamīḷate<BR>
RV_01.015.08.1{29}  draviṇodā dadātu no vasūni yāni śṛṇvire<BR>
RV_01.015.08.2{29}  deveṣu tā vanāmahe<BR>
RV_01.015.09.1{29}  draviṇodāḥ pipīṣati juhota pra ca tiṣṭhata<BR>
RV_01.015.09.2{29}  neṣṭrād ṛtubhiriṣyata<BR>
RV_01.015.10.1{29}  yat tvā turīyam ṛtubhirdraviṇodo yajāmahe<BR>
RV_01.015.10.2{29}  adha smā no dadirbhava<BR>
RV_01.015.11.1{29}  aśvinā pibataṃ madhu dīdyagnī śucivrata<BR>
RV_01.015.11.2{29}  ṛtunā yajñavāhasā<BR>
RV_01.015.12.1{29}  gārhapatyena santya ṛtunā yajñanīrasi<BR>
RV_01.015.12.2{29}  devān devayate yaja <BR>
<BR>
RV_01.016.01.1{30}  ā tvā vahantu harayo vṛṣaṇaṃ somapītaye<BR>
RV_01.016.01.2{30}  indra tvā sūracakṣasaḥ<BR>
RV_01.016.02.1{30}  imā dhānā ghṛtasnuvo harī ihopa vakṣataḥ<BR>
RV_01.016.02.2{30}  indraṃ sukhatame rathe<BR>
RV_01.016.03.1{30}  indraṃ prātarhavāmaha indraṃ prayatyadhvare<BR>
RV_01.016.03.2{30}  indraṃ somasya pītaye<BR>
RV_01.016.04.1{30}  upa naḥ sutamā gahi haribhirindra keśibhiḥ<BR>
RV_01.016.04.2{30}  sute hi tvāhavāmahe<BR>
RV_01.016.05.1{30}  semaṃ na stomaṃ ā gahyupedaṃ savanaṃ sutam<BR>
RV_01.016.05.2{30}  gauro natṛṣitaḥ piba<BR>
RV_01.016.06.1{31}  ime somāsa indavaḥ sutāso adhi barhiṣi<BR>
RV_01.016.06.2{31}  tānindra sahasepiba<BR>
RV_01.016.07.1{31}  ayaṃ te stomo agriyo hṛdispṛgastu śantamaḥ<BR>
RV_01.016.07.2{31}  athā somaṃsutaṃ piba<BR>
RV_01.016.08.1{31}  viśvamit savanaṃ sutamindro madāya gachati<BR>
RV_01.016.08.2{31}  vṛtrahā somapītaye<BR>
RV_01.016.09.1{31}  semaṃ naḥ kāmamā pṛṇa gobhiraśvaiḥ śatakrato<BR>
RV_01.016.09.2{31}  stavāma tvā svādhyaḥ <BR>
<BR>
RV_01.017.01.1{32}  indrāvaruṇayorahaṃ samrājorava ā vṛṇe<BR>
RV_01.017.01.2{32}  tā no mṛḷātaīdṛśe<BR>
RV_01.017.02.1{32}  gantārā hi stho 'vase havaṃ viprasya māvataḥ<BR>
RV_01.017.02.2{32}  dhartārācarṣaṇīnām<BR>
RV_01.017.03.1{32}  anukāmaṃ tarpayethāmindrāvaruṇa rāya ā<BR>
RV_01.017.03.2{32}  tā vāṃ nediṣṭhamīmahe<BR>
RV_01.017.04.1{32}  yuvāku hi śacīnāṃ yuvāku sumatīnām<BR>
RV_01.017.04.2{32}  bhūyāma vājadāvnām<BR>
RV_01.017.05.1{32}  indraḥ sahasradāvnāṃ varuṇaḥ śaṃsyānām<BR>
RV_01.017.05.2{32}  kraturbhavatyukthyaḥ<BR>
RV_01.017.06.1{33}  tayoridavasā vayaṃ sanema ni ca dhīmahi<BR>
RV_01.017.06.2{33}  syāduta prarecanam<BR>
RV_01.017.07.1{33}  indrāvaruṇa vāmahaṃ huve citrāya rādhase<BR>
RV_01.017.07.2{33}  asmān su jigyuṣas kṛtam<BR>
RV_01.017.08.1{33}  indrāvaruṇa nū nu vāṃ siṣāsantīṣu dhīṣvā<BR>
RV_01.017.08.2{33}  asmabhyaṃ śarma yachatam<BR>
RV_01.017.09.1{33}  pra vāmaśnotu suṣṭutirindrāvaruṇa yāṃ huve<BR>
RV_01.017.09.2{33}  yām ṛdhāthe sadhastutim <BR>
<BR>
RV_01.018.01.1{34}  somānaṃ svaraṇaṃ kṛṇuhi brahmaṇas pate<BR>
RV_01.018.01.2{34}  kakṣīvantaṃ yaauśijaḥ<BR>
RV_01.018.02.1{34}  yo revān yo amīvahā vasuvit puṣṭivardhanaḥ<BR>
RV_01.018.02.2{34}  sa naḥ siṣaktu yasturaḥ<BR>
RV_01.018.03.1{34}  mā naḥ śaṃso araruṣo dhūrtiḥ praṇaṃ martyasya<BR>
RV_01.018.03.2{34}  rakṣā ṇo brahmaṇas pate<BR>
RV_01.018.04.1{34}  sa ghā vīro na riṣyati yamindro brahmaṇas patiḥ<BR>
RV_01.018.04.2{34}  somo hinoti martyam<BR>
RV_01.018.05.1{34}  tvaṃ taṃ brahmaṇas pate soma indraśca martyam<BR>
RV_01.018.05.2{34}  dakṣiṇā pātvaṃhasaḥ<BR>
RV_01.018.06.1{35}  sadasas patimadbhutaṃ priyamindrasya kāmyam<BR>
RV_01.018.06.2{35}  saniṃ medhāmayāsiṣam<BR>
RV_01.018.07.1{35}  yasmād ṛte na sidhyati yajño vipaścitaścana<BR>
RV_01.018.07.2{35}  sa dhīnāṃ yogaminvati<BR>
RV_01.018.08.1{35}  ād ṛdhnoti haviṣkṛtiṃ prāñcaṃ kṛṇotyadhvaram<BR>
RV_01.018.08.2{35}  hotrā deveṣu gachati<BR>
RV_01.018.09.1{35}  narāśaṃsaṃ sudhṛṣṭamamapaśyaṃ saprathastamam<BR>
RV_01.018.09.2{35}  divo nasadmamakhasam <BR>
<BR>
RV_01.019.01.1{36}  prati tyaṃ cārumadhvaraṃ gopīthāya pra hūyase<BR>
RV_01.019.01.2{36}  marudbhiragna ā gahi<BR>
RV_01.019.02.1{36}  nahi devo na martyo mahastava kratuṃ paraḥ<BR>
RV_01.019.02.2{36}  ma...<BR>
RV_01.019.03.1{36}  ye maho rajaso vidurviśve devāso adruhaḥ<BR>
RV_01.019.03.2{36}  ma...<BR>
RV_01.019.04.1{36}  ya ugrā arkamānṛcuranādhṛṣṭāsa ojasā<BR>
RV_01.019.04.2{36}  ma...<BR>
RV_01.019.05.1{36}  ye śubhrā ghoravarpasaḥ sukṣatrāso riśādasaḥ<BR>
RV_01.019.05.2{36}  ma...<BR>
RV_01.019.06.1{37}  ye nākasyādhi rocane divi devāsa āsate<BR>
RV_01.019.06.2{37}  ma...<BR>
RV_01.019.07.1{37}  ya īṅkhayanti parvatān tiraḥ samudramarṇavam<BR>
RV_01.019.07.2{37}  ma...<BR>
RV_01.019.08.1{37}  ā ye tanvanti raśmibhistiraḥ samudramojasā<BR>
RV_01.019.08.2{37}  ma...<BR>
RV_01.019.09.1{37}  abhi tvā pūrvapītaye sṛjāmi somyaṃ madhu<BR>
RV_01.019.09.2{37}  ma... <BR>
<BR>
RV_01.020.01.1{01}  ayaṃ devāya janmane stomo viprebhirāsayā<BR>
RV_01.020.01.2{01}  akāri ratnadhātamaḥ<BR>
RV_01.020.02.1{01}  ya indrāya vacoyujā tatakṣurmanasā harī<BR>
RV_01.020.02.2{01}  śamībhiryajñamāśata<BR>
RV_01.020.03.1{01}  takṣan nāsatyābhyāṃ parijmānaṃ sukhaṃ ratham<BR>
RV_01.020.03.2{01}  takṣan dhenuṃ sabardughām<BR>
RV_01.020.04.1{01}  yuvānā pitarā punaḥ satyamantrā ṛjūyavaḥ<BR>
RV_01.020.04.2{01}  ṛbhavo viṣṭyakrata<BR>
RV_01.020.05.1{01}  saṃ vo madāso agmatendreṇa ca marutvatā<BR>
RV_01.020.05.2{01}  ādityebhiśca rājabhiḥ<BR>
RV_01.020.06.1{02}  uta tyaṃ camasaṃ navaṃ tvaṣṭurdevasya niṣkṛtam<BR>
RV_01.020.06.2{02}  akartacaturaḥ punaḥ<BR>
RV_01.020.07.1{02}  te no ratnāni dhattana trirā sāptāni sunvate<BR>
RV_01.020.07.2{02}  ekam-ekaṃsuśastibhiḥ<BR>
RV_01.020.08.1{02}  adhārayanta vahnayo 'bhajanta sukṛtyayā<BR>
RV_01.020.08.2{02}  bhāgaṃ deveṣu yajñiyam <BR>
<BR>
RV_01.021.01.1{03}  ihendrāgnī upa hvaye tayorit stomamuśmasi<BR>
RV_01.021.01.2{03}  tā somaṃ somapātamā<BR>
RV_01.021.02.1{03}  tā yajñeṣu pra śaṃsatendrāgnī śumbhatā naraḥ<BR>
RV_01.021.02.2{03}  tā gāyatreṣu gāyata<BR>
RV_01.021.03.1{03}  tā mitrasya praśastaya indrāgnī tā havāmahe<BR>
RV_01.021.03.2{03}  somapā somapītaye<BR>
RV_01.021.04.1{03}  ugrā santā havāmaha upedaṃ savanaṃ sutam<BR>
RV_01.021.04.2{03}  indrāgnī eha gachatām<BR>
RV_01.021.05.1{03}  tā mahāntā sadaspatī indrāgnī rakṣa ubjatam<BR>
RV_01.021.05.2{03}  aprajāḥsantvatriṇaḥ<BR>
RV_01.021.06.1{03}  tena satyena jāgṛtamadhi pracetune pade<BR>
RV_01.021.06.2{03}  indrāgnī śarma yachatam <BR>
<BR>
RV_01.022.01.1{04}  prātaryujā vi bodhayāśvināveha gachatām<BR>
RV_01.022.01.2{04}  asya somasya pītaye<BR>
RV_01.022.02.1{04}  yā surathā rathītamobhā devā divispṛśā<BR>
RV_01.022.02.2{04}  aśvinā tā havāmahe<BR>
RV_01.022.03.1{04}  yā vāṃ kaśā madhumatyaśvinā sūnṛtāvatī<BR>
RV_01.022.03.2{04}  tayā yajñaṃ mimikṣatam<BR>
RV_01.022.04.1{04}  nahi vāmasti dūrake yatrā rathena gachathaḥ<BR>
RV_01.022.04.2{04}  aśvinā somino gṛham<BR>
RV_01.022.05.1{04}  hiraṇyapāṇimūtaye savitāramupa hvaye<BR>
RV_01.022.05.2{04}  sa cettā devatāpadam<BR>
RV_01.022.06.1{05}  apāṃ napātamavase savitāramupa stuhi<BR>
RV_01.022.06.2{05}  tasya vratānyuśmasi<BR>
RV_01.022.07.1{05}  vibhaktāraṃ havāmahe vasościtrasya rādhasaḥ<BR>
RV_01.022.07.2{05}  savitāraṃnṛcakṣasam<BR>
RV_01.022.08.1{05}  sakhāya ā ni ṣīdata savitā stomyo nu naḥ<BR>
RV_01.022.08.2{05}  dātā rādhāṃsi śumbhati<BR>
RV_01.022.09.1{05}  agne patnīrihā vaha devānāmuśatīrupa<BR>
RV_01.022.09.2{05}  tvaṣṭāraṃ somapītaye<BR>
RV_01.022.10.1{05}  ā gnā agna ihāvase hotrāṃ yaviṣṭha bhāratīm<BR>
RV_01.022.10.2{05}  varūtrīṃ dhiṣaṇāṃ vaha<BR>
RV_01.022.11.1{06}  abhī no devīravasā mahaḥ śarmaṇā nṛpatnīḥ<BR>
RV_01.022.11.2{06}  achinnapatrāḥ sacantām<BR>
RV_01.022.12.1{06}  ihendrāṇīmupa hvaye varuṇānīṃ svastaye<BR>
RV_01.022.12.2{06}  agnāyīṃ somapītaye<BR>
RV_01.022.13.1{06}  mahī dyauḥ pṛthivī ca na imaṃ yajñaṃ mimikṣatām<BR>
RV_01.022.13.2{06}  pipṛtāṃ no bharīmabhiḥ<BR>
RV_01.022.14.1{06}  tayorid ghṛtavat payo viprā rihanti dhītibhiḥ<BR>
RV_01.022.14.2{06}  gandharvasya dhruve pade<BR>
RV_01.022.15.1{06}  syonā pṛthivi bhavānṛkṣarā niveśanī<BR>
RV_01.022.15.2{06}  yachā naḥ śarma saprathaḥ<BR>
RV_01.022.16.1{07}  ato devā avantu no yato viṣṇurvicakrame<BR>
RV_01.022.16.2{07}  pṛthivyāḥ saptadhāmabhiḥ<BR>
RV_01.022.17.1{07}  idaṃ viṣṇurvi cakrame tredhā ni dadhe padam<BR>
RV_01.022.17.2{07}  samūḷhamasya pāṃsure<BR>
RV_01.022.18.1{07}  trīṇi padā vi cakrame viṣṇurgopā adābhyaḥ<BR>
RV_01.022.18.2{07}  ato dharmāṇi dhārayan<BR>
RV_01.022.19.1{07}  viṣṇoḥ karmāṇi paśyata yato vratāni paspaśe<BR>
RV_01.022.19.2{07}  indrasya yujyaḥ sakhā<BR>
RV_01.022.20.1{07}  tad viṣṇoḥ paramaṃ padaṃ sadā paśyanti sūrayaḥ<BR>
RV_01.022.20.2{07}  divīva cakṣurātatam<BR>
RV_01.022.21.1{07}  tad viprāso vipanyavo jāgṛvāṃsaḥ samindhate<BR>
RV_01.022.21.2{07}  viṣṇoryat paramaṃ padam <BR>
<BR>
RV_01.023.01.1{08}  tīvrāḥ somāsa ā gahyāśīrvantaḥ sutā ime<BR>
RV_01.023.01.2{08}  vāyo tān prasthitān piba<BR>
RV_01.023.02.1{08}  ubhā devā divispṛśendravāyū havāmahe<BR>
RV_01.023.02.2{08}  asya somasya pītaye<BR>
RV_01.023.03.1{08}  indravāyū manojuvā viprā havanta ūtaye<BR>
RV_01.023.03.2{08}  sahasrākṣā dhiyas patī<BR>
RV_01.023.04.1{08}  mitraṃ vayaṃ havāmahe varuṇaṃ somapītaye<BR>
RV_01.023.04.2{08}  jajñānā pūtadakṣasā<BR>
RV_01.023.05.1{08}  ṛtena yāv ṛtāvṛdhāv ṛtasya jyotiṣas patī<BR>
RV_01.023.05.2{08}  tā mitrāvaruṇā huve<BR>
RV_01.023.06.1{09}  varuṇaḥ prāvitā bhuvan mitro viśvābhirūtibhiḥ<BR>
RV_01.023.06.2{09}  karatāṃ naḥ surādhasaḥ<BR>
RV_01.023.07.1{09}  marutvantaṃ havāmaha indramā somapītaye<BR>
RV_01.023.07.2{09}  sajūrgaṇena trimpatu<BR>
RV_01.023.08.1{09}  indrajyeṣṭhā marudgaṇā devāsaḥ pūṣarātayaḥ<BR>
RV_01.023.08.2{09}  viśve mama śrutā havam<BR>
RV_01.023.09.1{09}  hata vṛtraṃ sudānava indreṇa sahasā yujā<BR>
RV_01.023.09.2{09}  mā no duḥśaṃsa īśata<BR>
RV_01.023.10.1{09}  viśvān devān havāmahe marutaḥ somapītaye<BR>
RV_01.023.10.2{09}  ugrā hi pṛśnimātaraḥ<BR>
RV_01.023.11.1{10}  jayatāmiva tanyaturmarutāmeti dhṛṣṇuyā<BR>
RV_01.023.11.2{10}  yacchubhaṃ yāthanā naraḥ<BR>
RV_01.023.12.1{10}  haskārād vidyutas paryato jātā avantu naḥ<BR>
RV_01.023.12.2{10}  maruto mṛḷayantu naḥ<BR>
RV_01.023.13.1{10}  ā pūṣañcitrabarhiṣamāghṛṇe dharuṇaṃ divaḥ<BR>
RV_01.023.13.2{10}  ājā naṣṭaṃ yathā paśum<BR>
RV_01.023.14.1{10}  pūṣā rājānamāghṛṇirapagūḷhaṃ guhā hitam<BR>
RV_01.023.14.2{10}  avindaccitrabarhiṣam<BR>
RV_01.023.15.1{10}  uto sa mahyamindubhiḥ ṣaḍ yuktānanuseṣidhat<BR>
RV_01.023.15.2{10}  gobhiryavaṃ na carkṛṣat<BR>
RV_01.023.16.1{11}  ambayo yantyadhvabhirjāmayo adhvarīyatām<BR>
RV_01.023.16.2{11}  pṛñcatīrmadhunā payaḥ<BR>
RV_01.023.17.1{11}  amūryā upa sūrye yābhirvā sūryaḥ saha<BR>
RV_01.023.17.2{11}  tā no hinvantvadhvaram<BR>
RV_01.023.18.1{11}  apo devīrupa hvaye yatra gāvaḥ pibanti naḥ<BR>
RV_01.023.18.2{11}  sindubhyaḥ kartvaṃ haviḥ<BR>
RV_01.023.19.1{11}  apsvantaramṛtamapsu bheṣajamapāmuta praśastaye<BR>
RV_01.023.19.2{11}  devābhavata vājinaḥ<BR>
RV_01.023.20.1{11}  apsu me somo abravīdantarviśvāni bheṣajā<BR>
RV_01.023.20.2{11}  agniṃ ca viśvaśambhuvamāpaśca viśvabheṣajīḥ<BR>
RV_01.023.21.1{12}  āpaḥ pṛṇīta bheṣajaṃ varūthaṃ tanve mama<BR>
RV_01.023.21.2{12}  jyok ca sūryaṃ dṛśe<BR>
RV_01.023.22.1{12}  idamāpaḥ pra vahata yat kiṃ ca duritaṃ mayi<BR>
RV_01.023.22.2{12}  yad vāhamabhidudroha yad vā śepa utānṛtam<BR>
RV_01.023.23.1{12}  āpo adyānvacāriṣaṃ rasena samagasmahi<BR>
RV_01.023.23.2{12}  payasvānagna āgahi taṃ mā saṃ sṛja varcasā<BR>
RV_01.023.24.1{12}  saṃ māgne varcasā sṛja saṃ prajayā samāyuṣā<BR>
RV_01.023.24.2{12}  vidyurmeasya devā indro vidyāt saha ṛṣibhiḥ <BR>
<BR>
RV_01.024.01.1{13}  kasya nūnaṃ katamasyāmṛtānāṃ manāmahe cāru devasya nāma<BR>
RV_01.024.01.2{13}  ko no mahyā aditaye punardāt pitaraṃ ca dṛśeyaṃ mātaraṃ ca<BR>
RV_01.024.02.1{13}  agnervayaṃ prathamasyāmṛtānāṃ manāmahe cāru devasya nāma<BR>
RV_01.024.02.2{13}  sa no mahyā aditaye punardāt pitaraṃ ca dṛśeyaṃ mātaraṃ ca<BR>
RV_01.024.03.1{13}  abhi tvā deva savitarīśānaṃ vāryāṇām<BR>
RV_01.024.03.2{13}  sadāvan bhāgamīmahe<BR>
RV_01.024.04.1{13}  yaścid dhi ta itthā bhagaḥ śaśamānaḥ purā nidaḥ<BR>
RV_01.024.04.2{13}  adveṣo hastayordadhe<BR>
RV_01.024.05.1{13}  bhagabhaktasya te vayamudaśema tavāvasā<BR>
RV_01.024.05.2{13}  mūrdhānaṃ rāya ārabhe<BR>
RV_01.024.06.1{14}  nahi te kṣatraṃ na saho na manyuṃ vayaścanāmī patayanta āpuḥ<BR>
RV_01.024.06.2{14}  nemā āpo animiṣaṃ carantīrna ye vātasya praminantyabhvam<BR>
RV_01.024.07.1{14}  abudhne rājā varuṇo vanasyordhvaṃ stūpaṃ dadate pūtadakṣaḥ<BR>
RV_01.024.07.2{14}  nīcīnā sthurupari budhna eṣāmasme antarnihitāḥketavaḥ syuḥ<BR>
RV_01.024.08.1{14}  uruṃ hi rājā varuṇaścakāra sūryāya panthāmanvetavā u<BR>
RV_01.024.08.2{14}  apade pādā pratidhātave 'karutāpavaktā hṛdayāvidhaścit<BR>
RV_01.024.09.1{14}  śataṃ te rājan bhiṣajaḥ sahasramurvī gabhīrā sumatiṣ ṭe astu<BR>
RV_01.024.09.2{14}  bādhasva dūre nirṛtiṃ parācaiḥ kṛtaṃ cidenaḥ pra mumugdhyasmat<BR>
RV_01.024.10.1{14}  amī ya ṛkṣā nihitāsa uccā naktaṃ dadṛśre kuha cid diveyuḥ<BR>
RV_01.024.10.2{14}  adabdhāni varuṇasya vratāni vicākaśaccandramā naktameti<BR>
RV_01.024.11.1{15}  tat tvā yāmi brahmaṇā vandamānastadā śāste yajamāno havirbhiḥ<BR>
RV_01.024.11.2{15}  aheḷamāno varuṇeha bodhyuruśaṃsa mā na āyuḥpra moṣīḥ<BR>
RV_01.024.12.1{15}  tadin naktaṃ tad divā mahyamāhustadayaṃ keto hṛda ā vi caṣṭe<BR>
RV_01.024.12.2{15}  śunaḥśepo yamahvad gṛbhītaḥ so asmān rājā varuṇo mumoktu<BR>
RV_01.024.13.1{15}  śunaḥśepo hyahvad gṛbhītastriṣvādityaṃ drupadeṣu baddhaḥ<BR>
RV_01.024.13.2{15}  avainaṃ rājā varuṇaḥ sasṛjyād vidvānadabdho vi mumoktu pāśān<BR>
RV_01.024.14.1{15}  ava te heḷo varuṇa namobhirava yajñebhirīmahe havirbhiḥ<BR>
RV_01.024.14.2{15}  kṣayannasmabhyamasura pracetā rājannenāṃsi śiśrathaḥ kṛtāni<BR>
RV_01.024.15.1{15}  uduttamaṃ varuṇa pāśamasmadavādhamaṃ vi madhyamaṃ śrathāya<BR>
RV_01.024.15.2{15}  athā vayamāditya vrate tavānāgaso aditaye syāma <BR>
<BR>
RV_01.025.01.1{16}  yaccid dhi te viśo yathā pra deva varuṇa vratam<BR>
RV_01.025.01.2{16}  minīmasidyavi-dyavi<BR>
RV_01.025.02.1{16}  mā no vadhāya hatnave jihīḷānasya rīradhaḥ<BR>
RV_01.025.02.2{16}  mā hṛṇānasya manyave<BR>
RV_01.025.03.1{16}  vi mṛḷīkāya te mano rathīraśvaṃ na sanditam<BR>
RV_01.025.03.2{16}  gīrbhirvaruṇa sīmahi<BR>
RV_01.025.04.1{16}  parā hi me vimanyavaḥ patanti vasyaiṣṭaye<BR>
RV_01.025.04.2{16}  vayo na vasatīrupa<BR>
RV_01.025.05.1{16}  kadā kṣatraśriyaṃ naramā varuṇaṃ karāmahe<BR>
RV_01.025.05.2{16}  mṛḷīkāyorucakṣasam<BR>
RV_01.025.06.1{17}  tadit samānamāśāte venantā na pra yuchataḥ<BR>
RV_01.025.06.2{17}  dhṛtavratāya dāśuṣe<BR>
RV_01.025.07.1{17}  vedā yo vīnāṃ padamantarikṣeṇa patatām<BR>
RV_01.025.07.2{17}  veda nāvaḥ samudriyaḥ<BR>
RV_01.025.08.1{17}  veda māso dhṛtavrato dvādaśa prajāvataḥ<BR>
RV_01.025.08.2{17}  vedā ya upajāyate<BR>
RV_01.025.09.1{17}  veda vātasya vartanimurorṛṣvasya bṛhataḥ<BR>
RV_01.025.09.2{17}  vedā ye adhyāsate<BR>
RV_01.025.10.1{17}  ni ṣasāda dhṛtavrato varuṇaḥ pastyāsvā<BR>
RV_01.025.10.2{17}  sāmrājyāya sukratuḥ<BR>
RV_01.025.11.1{18}  ato viśvānyadbhutā cikitvānabhi paśyati<BR>
RV_01.025.11.2{18}  kṛtāni yā cakartvā<BR>
RV_01.025.12.1{18}  sa no viśvāhā sukraturādityaḥ supathā karat<BR>
RV_01.025.12.2{18}  pra ṇa āyūṃṣi tāriṣat<BR>
RV_01.025.13.1{18}  bibhrad drāpiṃ hiraṇyayaṃ varuṇo vasta nirṇijam<BR>
RV_01.025.13.2{18}  pari spaśo ni ṣedire<BR>
RV_01.025.14.1{18}  na yaṃ dipsanti dipsavo na druhvāṇo janānām<BR>
RV_01.025.14.2{18}  na devamabhimātayaḥ<BR>
RV_01.025.15.1{18}  uta yo mānuṣeṣvā yaśaścakre asāmyā<BR>
RV_01.025.15.2{18}  asmākamudareṣvā<BR>
RV_01.025.16.1{19}  parā me yanti dhītayo gāvo na gavyūtīranu<BR>
RV_01.025.16.2{19}  ichantīrurucakṣasam<BR>
RV_01.025.17.1{19}  saṃ nu vocāvahai punaryato me madhvābhṛtam<BR>
RV_01.025.17.2{19}  hoteva kṣadase priyam<BR>
RV_01.025.18.1{19}  darśaṃ nu viśvadarṣataṃ darśaṃ rathamadhi kṣami<BR>
RV_01.025.18.2{19}  etā juṣata me giraḥ<BR>
RV_01.025.19.1{19}  imaṃ me varuṇa śrudhī havamadyā ca mṛḷaya<BR>
RV_01.025.19.2{19}  tvāmavasyurā cake<BR>
RV_01.025.20.1{19}  tvaṃ viśvasya medhira divaśca gmaśca rājasi<BR>
RV_01.025.20.2{19}  sa yāmaniprati śrudhi<BR>
RV_01.025.21.1{19}  uduttamaṃ mumugdhi no vi pāśaṃ madhyamaṃ cṛta<BR>
RV_01.025.21.2{19}  avādhamāni jīvase <BR>
<BR>
RV_01.026.01.1{20}  vasiṣvā hi miyedhya vastrāṇyūrjāṃ pate<BR>
RV_01.026.01.2{20}  semaṃ no adhvaraṃ yaja<BR>
RV_01.026.02.1{20}  ni no hotā vareṇyaḥ sadā yaviṣṭha manmabhiḥ<BR>
RV_01.026.02.2{20}  agne divitmatā vacaḥ<BR>
RV_01.026.03.1{20}  ā ni ṣmā sūnave pitāpiryajatyāpaye<BR>
RV_01.026.03.2{20}  sakhā sakhye vareṇyaḥ<BR>
RV_01.026.04.1{20}  ā no barhī riśādaso varuṇo mitro aryamā<BR>
RV_01.026.04.2{20}  sīdantu manuṣo yathā<BR>
RV_01.026.05.1{20}  pūrvya hotarasya no mandasva sakhyasya ca<BR>
RV_01.026.05.2{20}  imā u ṣu śrudhī giraḥ<BR>
RV_01.026.06.1{21}  yaccid dhi śaśvatā tanā devaṃ-devaṃ yajāmahe<BR>
RV_01.026.06.2{21}  tve iddhūyate haviḥ<BR>
RV_01.026.07.1{21}  priyo no astu viśpatirhotā mandro vareṇyaḥ<BR>
RV_01.026.07.2{21}  priyāḥ svagnayo vayam<BR>
RV_01.026.08.1{21}  svagnayo hi vāryaṃ devāso dadhire ca naḥ<BR>
RV_01.026.08.2{21}  svagnayo manāmahe<BR>
RV_01.026.09.1{21}  athā na ubhayeṣāmamṛta martyānām<BR>
RV_01.026.09.2{21}  mithaḥ santu praśastayaḥ<BR>
RV_01.026.10.1{21}  viśvebhiragne agnibhirimaṃ yajñamidaṃ vacaḥ<BR>
RV_01.026.10.2{21}  cano dhāḥ sahaso yaho <BR>
<BR>
RV_01.027.01.1{22}  aśvaṃ na tvā vāravantaṃ vandadhyā agniṃ namobhiḥ<BR>
RV_01.027.01.2{22}  samrājantamadhvarāṇām<BR>
RV_01.027.02.1{22}  sa ghā naḥ sūnuḥ śavasā pṛthupragāmā suśevaḥ<BR>
RV_01.027.02.2{22}  mīḍhvānasmākaṃ babhūyāt<BR>
RV_01.027.03.1{22}  sa no dūrāccāsācca ni martyādaghāyoḥ<BR>
RV_01.027.03.2{22}  pāhi sadamid viśvāyuḥ<BR>
RV_01.027.04.1{22}  imamū ṣu tvamasmākaṃ saniṃ gāyatraṃ navyāṃsam<BR>
RV_01.027.04.2{22}  agne deveṣu pra vocaḥ<BR>
RV_01.027.05.1{22}  ā no bhaja parameṣvā vājeṣu madhyameṣu<BR>
RV_01.027.05.2{22}  śikṣā vasvoantamasya<BR>
RV_01.027.06.1{23}  vibhaktāsi citrabhāno sindhorūrmā upāka ā<BR>
RV_01.027.06.2{23}  sadyo dāśuṣe kṣarasi<BR>
RV_01.027.07.1{23}  yamagne pṛtsu martyamavā vājeṣu yaṃ junāḥ<BR>
RV_01.027.07.2{23}  sa yantāśaśvatīriṣaḥ<BR>
RV_01.027.08.1{23}  nakirasya sahantya paryetā kayasya cit<BR>
RV_01.027.08.2{23}  vājo asti śravāyyaḥ<BR>
RV_01.027.09.1{23}  sa vājaṃ viśvacarṣaṇirarvadbhirastu tarutā<BR>
RV_01.027.09.2{23}  viprebhirastu sanitā<BR>
RV_01.027.10.1{23}  jarābodha tad viviḍḍhi viśe-viśe yajñiyāya<BR>
RV_01.027.10.2{23}  stomaṃ rudrāya dṛśīkam<BR>
RV_01.027.11.1{24}  sa no mahānanimāno dhūmaketuḥ puruścandraḥ<BR>
RV_01.027.11.2{24}  dhiye vājāya hinvatu<BR>
RV_01.027.12.1{24}  sa revāniva viśpatirdaivyaḥ ketuḥ śṛṇotu naḥ<BR>
RV_01.027.12.2{24}  ukthairagnirbṛhadbhānuḥ<BR>
RV_01.027.13.1{24}  namo mahadbhyo namo arbhakebhyo namo yuvabhyo nama āśinebhyaḥ<BR>
RV_01.027.13.2{24}  yajāma devān yadi śaknavāma mā jyāyasaḥ śaṃsamā vṛkṣi devāḥ <BR>
<BR>
RV_01.028.01.1{25}  yatra grāvā pṛthubudhna ūrdhvo bhavati sotave<BR>
RV_01.028.01.2{25}  ulūkhalasutānāmaved vindra jalgulaḥ<BR>
RV_01.028.02.1{25}  yatra dvāviva jaghanādhiṣavaṇyā kṛtā<BR>
RV_01.028.02.2{25}  ulū...<BR>
RV_01.028.03.1{25}  yatra nāryapacyavamupacyavaṃ ca śikṣate<BR>
RV_01.028.03.2{25}  ulū...<BR>
RV_01.028.04.1{25}  yatra manthāṃ vibadhnate raśmīn yamitavā iva<BR>
RV_01.028.04.2{25}  ulū...<BR>
RV_01.028.05.1{25}  yaccid dhi tvaṃ gṛhegṛha ulūkhalaka yujyase<BR>
RV_01.028.05.2{25}  iha dyumattamaṃ vada yajatāmiva dundubhiḥ<BR>
RV_01.028.06.1{26}  uta sma te vanaspate vāto vi vātyagramit<BR>
RV_01.028.06.2{26}  atho indrāya pātave sunu somamulūkhala<BR>
RV_01.028.07.1{26}  āyajī vājasātamā tā hyuccā vijarbhṛtaḥ<BR>
RV_01.028.07.2{26}  harī ivāndhāṃsi bapsatā<BR>
RV_01.028.08.1{26}  tā no adya vanaspatī ṛṣvāv ṛṣvebhiḥ sotṛbhiḥ<BR>
RV_01.028.08.2{26}  indrāya madhumat sutam<BR>
RV_01.028.09.1{26}  ucchiṣṭaṃ camvorbhara somaṃ pavitra ā sṛja<BR>
RV_01.028.09.2{26}  ni dhehi goradhi tvaci <BR>
<BR>
RV_01.029.01.1{27}  yaccid dhi satya somapā anāśastā iva smasi<BR>
RV_01.029.01.2{27}  ā tū na indra śaṃsaya goṣvaśveṣu subhriṣu sahasreṣu tuvīmagha<BR>
RV_01.029.02.1{27}  śiprin vājānāṃ pate śacīvastava daṃsanā<BR>
RV_01.029.02.2{27}  ā ...<BR>
RV_01.029.03.1{27}  ni ṣvāpayā mithūdṛśā sastāmabudhyamāne<BR>
RV_01.029.03.2{27}  ā ...<BR>
RV_01.029.04.1{27}  sasantu tyā arātayo bodhantu śūra rātayaḥ<BR>
RV_01.029.04.2{27}  ā ...<BR>
RV_01.029.05.1{27}  samindra gardabhaṃ mṛṇa nuvantaṃ pāpayāmuyā<BR>
RV_01.029.05.2{27}  ā ...<BR>
RV_01.029.06.1{27}  patāti kuṇḍṛṇācyā dūraṃ vāto vanādadhi<BR>
RV_01.029.06.2{27}  ā ...<BR>
RV_01.029.07.1{27}  sarvaṃ parikrośaṃ jahi jambhayā kṛkadāśvam<BR>
RV_01.029.07.2{27}  ā ... <BR>
<BR>
RV_01.030.01.1{28}  ā va indraṃ kriviṃ yathā vājayantaḥ śatakratum<BR>
RV_01.030.01.2{28}  maṃhiṣṭhaṃ siñca indubhiḥ<BR>
RV_01.030.02.1{28}  śataṃ vā yaḥ śucīnāṃ sahasraṃ vā samāśirām<BR>
RV_01.030.02.2{28}  edu nimnaṃ na rīyate<BR>
RV_01.030.03.1{28}  saṃ yan madāya śuṣmiṇa enā hyasyodare<BR>
RV_01.030.03.2{28}  samudro na vyaco dadhe<BR>
RV_01.030.04.1{28}  ayamu te samatasi kapota iva garbhadhim<BR>
RV_01.030.04.2{28}  vacastaccin na ohase<BR>
RV_01.030.05.1{28}  stotraṃ rādhānāṃ pate girvāho vīra yasya te<BR>
RV_01.030.05.2{28}  vibhūtirastusūnṛtā<BR>
RV_01.030.06.1{29}  ūrdhvastiṣṭhā na ūtaye 'smin vāje śatakrato<BR>
RV_01.030.06.2{29}  samanyeṣu bravāvahai<BR>
RV_01.030.07.1{29}  yoge-yoge tavastaraṃ vāje-vāje havāmahe<BR>
RV_01.030.07.2{29}  sakhāya indramūtaye<BR>
RV_01.030.08.1{29}  ā ghā gamad yadi śravat sahasriṇībhirūtibhiḥ<BR>
RV_01.030.08.2{29}  vājebhirupa no havam<BR>
RV_01.030.09.1{29}  anu pratnasyaukaso huve tuvipratiṃ naram<BR>
RV_01.030.09.2{29}  yaṃ te pūrvaṃ pitā huve<BR>
RV_01.030.10.1{29}  taṃ tvā vayaṃ viśvavārā śāsmahe puruhūta<BR>
RV_01.030.10.2{29}  sakhe vaso jaritṛbhyaḥ<BR>
RV_01.030.11.1{30}  asmākaṃ śipriṇīnāṃ somapāḥ somapāvnām<BR>
RV_01.030.11.2{30}  sakhe vajrin sakhīnām<BR>
RV_01.030.12.1{30}  tathā tadastu somapāḥ sakhe vajrin tathā kṛṇu<BR>
RV_01.030.12.2{30}  yathā ta uśmasīṣṭaye<BR>
RV_01.030.13.1{30}  revatīrnaḥ sadhamāda indre santu tuvivājāḥ<BR>
RV_01.030.13.2{30}  kṣumanto yābhirmadema<BR>
RV_01.030.14.1{30}  ā gha tvāvān tmanāpta stotṛbhyo dhṛṣṇaviyānaḥ<BR>
RV_01.030.14.2{30}  ṛṇorakṣaṃ na cakryoh<BR>
RV_01.030.15.1{30}  ā yad duvaḥ śatakratavā kāmaṃ jaritṝṇām<BR>
RV_01.030.15.2{30}  ṛṇorakṣaṃ na śacībhiḥ<BR>
RV_01.030.16.1{31}  śaśvadindraḥ popruthadbhirjigāya nānadadbhiḥ śāśvasadbhirdhanāni<BR>
RV_01.030.16.2{31}  sa no hiraṇyarathaṃ daṃsanāvān sa naḥ sanitā sanaye sa no 'dāt<BR>
RV_01.030.17.1{31}  āśvināvaśvāvatyeṣā yataṃ śavīrayā gomad dasrā hiraṇyavat<BR>
RV_01.030.18.1{31}  samānayojano hi vāṃ ratho dasrāvamartyaḥ<BR>
RV_01.030.18.2{31}  samudre aśvineyate<BR>
RV_01.030.19.1{31}  vyaghnyasya mūrdhani cakraṃ rathasya yemathuḥ<BR>
RV_01.030.19.2{31}  pari dyāmanyadīyate<BR>
RV_01.030.20.1{31}  kasta uṣaḥ kadhapriye bhuje marto amartye<BR>
RV_01.030.20.2{31}  kaṃ nakṣase vibhāvari<BR>
RV_01.030.21.1{31}  vayaṃ hi te amanmahyāntādā parākāt<BR>
RV_01.030.21.2{31}  aśve na citre aruṣi<BR>
RV_01.030.22.1{31}  tvaṃ tyebhirā gahi vājebhirduhitardivaḥ<BR>
RV_01.030.22.2{31}  asme rayiṃ nidhāraya <BR>
<BR>
RV_01.031.01.1{32}  tvamagne prathamo aṅgirā ṛṣirdevo devānāmabhavaḥ śivaḥ sakhā<BR>
RV_01.031.01.2{32}  tava vrate kavayo vidmanāpaso 'jāyanta maruto bhrājadṛṣṭayaḥ<BR>
RV_01.031.02.1{32}  tvamagne prathamo aṅgirastamaḥ kavirdevānāṃ pari bhūṣasivratam<BR>
RV_01.031.02.2{32}  vibhurviśvasmai bhuvanāya medhiro dvimātā śayuḥ katidhā cidāyave<BR>
RV_01.031.03.1{32}  tvamagne prathamo mātariśvana āvirbhava sukratūyā vivasvate<BR>
RV_01.031.03.2{32}  arejetāṃ rodasī hotṛvūrye 'saghnorbhāramayajo mahovaso<BR>
RV_01.031.04.1{32}  tvamagne manave dyāmavāśayaḥ purūravase sukṛte sukṛttaraḥ<BR>
RV_01.031.04.2{32}  śvātreṇa yat pitrormucyase paryā tvā pūrvamanayannāparaṃ punaḥ<BR>
RV_01.031.05.1{32}  tvamagne vṛṣabhaḥ puṣṭivardhana udyatasruce bhavasi śravāyyaḥ<BR>
RV_01.031.05.2{32}  ya āhutiṃ pari vedā vaṣaṭkṛtimekāyuragre viśa āvivāsasi<BR>
RV_01.031.06.1{33}  tvamagne vṛjinavartaniṃ naraṃ sakman piparṣi vidathe vicarṣaṇe<BR>
RV_01.031.06.2{33}  yaḥ śūrasātā paritakmye dhane dabhrebhiścit samṛtāhaṃsi bhūyasaḥ<BR>
RV_01.031.07.1{33}  tvaṃ tamagne amṛtatva uttame martaṃ dadhāsi śravase dive dive<BR>
RV_01.031.07.2{33}  yastātṛṣāṇa ubhayāya janmane mayaḥ kṛṇoṣi prayaā ca sūraye<BR>
RV_01.031.08.1{33}  tvaṃ no agne sanaye dhanānāṃ yaśasaṃ kāruṃ kṛṇuhi stavānaḥ<BR>
RV_01.031.08.2{33}  ṛdhyāma karmāpasā navena devairdyāvāpṛthivī prāvataṃ naḥ<BR>
RV_01.031.09.1{33}  tvaṃ no agne pitrorupastha ā devo deveṣvanavadya jāgṛviḥ<BR>
RV_01.031.09.2{33}  tanūkṛd bodhi pramatiśca kārave tvaṃ kalyāṇa vasu viśvamopiṣe<BR>
RV_01.031.10.1{33}  tvamagne pramatistvaṃ pitāsi nastvaṃ vayaskṛt tava jāmayo vayam<BR>
RV_01.031.10.2{33}  saṃ tvā rāyaḥ śatinaḥ saṃ sahasriṇaḥ suvīraṃ yanti vratapāmadābhya<BR>
RV_01.031.11.1{34}  tvāmagne prathamamāyumāyave devā akṛṇvan nahuṣasya viśpatim<BR>
RV_01.031.11.2{34}  iḷāmakṛṇvan manuṣasya śāsanīṃ pituryat putro mamakasya jāyate<BR>
RV_01.031.12.1{34}  tvaṃ no agne tava deva pāyubhirmaghono rakṣa tanvaśca vandya<BR>
RV_01.031.12.2{34}  trātā tokasya tanaye gavāmasyanimeṣaṃ rakṣamāṇastava vrate<BR>
RV_01.031.13.1{34}  tvamagne yajyave pāyurantaro 'niṣaṅgāya caturakṣa idhyase<BR>
RV_01.031.13.2{34}  yo rātahavyo 'vṛkāya dhāyase kīreścin mantraṃ manasāvanoṣi tam<BR>
RV_01.031.14.1{34}  tvamagna uruśaṃsāya vāghate spārhaṃ yad rekṇaḥ paramaṃ vanoṣi tat<BR>
RV_01.031.14.2{34}  ādhrasya cit pramatirucyase pitā pra pākaṃśāssi pra diśo viduṣṭaraḥ<BR>
RV_01.031.15.1{34}  tvamagne prayatadakṣiṇaṃ naraṃ varmeva syūtaṃ pari pāsi viśvataḥ<BR>
RV_01.031.15.2{34}  svādukṣadmā yo vasatau syonakṛjjīvayājaṃ yajate sopamā divaḥ<BR>
RV_01.031.16.1{35}  imāmagne śaraṇiṃ mīmṛṣo na imamadhvānaṃ yamagāma dūrāt<BR>
RV_01.031.16.2{35}  āpiḥ pitā pramatiḥ somyānāṃ bhṛmirasy ṛṣikṛn martyānām<BR>
RV_01.031.17.1{35}  manuṣvadagne aṅgirasvadaṅgiro yayātivat sadane pūrvavacchuce<BR>
RV_01.031.17.2{35}  acha yāhyā vahā daivyaṃ janamā sādaya barhiṣi yakṣi ca priyam<BR>
RV_01.031.18.1{35}  etenāgne brahmaṇā vāvṛdhasva śaktī vā yat te cakṛmā vidā vā<BR>
RV_01.031.18.2{35}  uta pra ṇeṣyabhi vasyo asmān saṃ naḥ sṛja sumatyā vājavatyā <BR>
<BR>
RV_01.032.01.1{36}  indrasya nu vīryāṇi pra vocaṃ yāni cakāra prathamāni vajrī<BR>
RV_01.032.01.2{36}  ahannahimanvapastatarda pra vakṣaṇā abhinat parvatānām<BR>
RV_01.032.02.1{36}  ahannahiṃ parvate śiśriyāṇaṃ tvaṣṭāsmai vajraṃ svaryaṃ tatakṣa<BR>
RV_01.032.02.2{36}  vāśrā iva dhenavaḥ syandamānā añjaḥ samudramava jagmurāpaḥ<BR>
RV_01.032.03.1{36}  vṛṣāyamāṇo 'vṛṇīta somaṃ trikadrukeṣvapibat sutasya<BR>
RV_01.032.03.2{36}  āsāyakaṃ maghavādatta vajramahannenaṃ prathamajāmahīnām<BR>
RV_01.032.04.1{36}  yadindrāhan prathamajāmahīnāmān māyināmamināḥ prota māyāḥ<BR>
RV_01.032.04.2{36}  āt sūryaṃ janayan dyāmuṣāsaṃ tādītnāśatruṃ na kilā vivitse<BR>
RV_01.032.05.1{36}  ahan vṛtraṃ vṛtrataraṃ vyaṃsamindro vajreṇa mahatā vadhena<BR>
RV_01.032.05.2{36}  skandhāṃsīva kuliśenā vivṛkṇāhiḥ śayata upapṛk pṛthivyāḥ<BR>
RV_01.032.06.1{37}  ayoddheva durmada ā hi juhve mahāvīraṃ tuvibādham ṛjīṣam<BR>
RV_01.032.06.2{37}  nātārīdasya samṛtiṃ vadhānāṃ saṃ rujānāḥ pipiṣaindraśatruḥ<BR>
RV_01.032.07.1{37}  apādahasto apṛtanyadindramāsya vajramadhi sānau jaghāna<BR>
RV_01.032.07.2{37}  vṛṣṇo vadhriḥ pratimānaṃ bubhūṣan purutrā vṛtro aśayad vyastaḥ<BR>
RV_01.032.08.1{37}  nadaṃ na bhinnamamuyā śayānaṃ mano ruhāṇā ati yantyāpaḥ<BR>
RV_01.032.08.2{37}  yāścid vṛtro mahinā paryatiṣṭhat tāsāmahiḥ patsutaḥśīrbabhūva<BR>
RV_01.032.09.1{37}  nīcāvayā abhavad vṛtraputrendro asyā ava vadharjabhāra<BR>
RV_01.032.09.2{37}  uttarā sūradharaḥ putra āsīd dānuḥ śaye sahavatsā na dhenuḥ<BR>
RV_01.032.10.1{37}  atiṣṭhantīnāmaniveśanānāṃ kāṣṭhānāṃ madhye nihitaṃśarīram<BR>
RV_01.032.10.2{37}  vṛtrasya niṇyaṃ vi carantyāpo dīrghaṃ tama āśayadindraśatruḥ<BR>
RV_01.032.11.1{38}  dāsapatnīrahigopā atiṣṭhan niruddhā āpaḥ paṇineva gāvaḥ<BR>
RV_01.032.11.2{38}  apāṃ bilamapihitaṃ yadāsīd vṛtraṃ jaghanvānapatad vavāra<BR>
RV_01.032.12.1{38}  aśvyo vāro abhavastadindra sṛke yat tvā pratyahan deva ekaḥ<BR>
RV_01.032.12.2{38}  ajayo gā ajayaḥ śūra somamavāsṛjaḥ sartave sapta sindhūn<BR>
RV_01.032.13.1{38}  nāsmai vidyun na tanyatuḥ siṣedha na yāṃ mihamakirad dhrāduniṃ ca<BR>
RV_01.032.13.2{38}  indraśca yad yuyudhāte ahiścotāparībhyo maghavā vi jigye<BR>
RV_01.032.14.1{38}  aheryātāraṃ kamapaśya indra hṛdi yat te jaghnuṣo bhīragachat<BR>
RV_01.032.14.2{38}  nava ca yan navatiṃ ca sravantīḥ śyeno na bhītoataro rajāṃsi<BR>
RV_01.032.15.1{38}  indro yāto 'vasitasya rājā śamasya ca śṛṅgiṇo vajrabāhuḥ<BR>
RV_01.032.15.2{38}  sedu rājā kṣayati carṣaṇīnāmarān na nemiḥ pari tā babhūva <BR>
<BR>
RV_01.033.01.1{01}  etāyāmopa gavyanta indramasmākaṃ su pramatiṃ vāvṛdhāti<BR>
RV_01.033.01.2{01}  anāmṛṇaḥ kuvidādasya rāyo gavāṃ ketaṃ paramāvarjate naḥ<BR>
RV_01.033.02.1{01}  upedahaṃ dhanadāmapratītaṃ juṣṭaṃ na śyeno vasatimpatāmi<BR>
RV_01.033.02.2{01}  indraṃ namasyannupamebhirarkairyaḥ stotṛbhyo havyo asti yāman<BR>
RV_01.033.03.1{01}  ni sarvasena iṣudhīnrasakta samaryo gā ajati yasya vaṣṭi<BR>
RV_01.033.03.2{01}  coṣkūyamāṇa indra bhūri vāmaṃ mā paṇirbhūrasmadadhi pravṛddha<BR>
RV_01.033.04.1{01}  vadhīrhi dasyuṃ dhaninaṃ ghanenanekaścarannupaśākebhirindra<BR>
RV_01.033.04.2{01}  dhanoradhi viṣuṇak te vyāyannayajvanaḥ sanakāḥ pretimīyuḥ<BR>
RV_01.033.05.1{01}  parā cicchīrṣā vavṛjusta indrāyajvāno yajvabhiḥ spardhamānāḥ<BR>
RV_01.033.05.2{01}  pra yad divo hariva sthātarugra niravratānadhamorodasyoḥ<BR>
RV_01.033.06.1{02}  ayuyutsannanavadyasya senāmayātayanta kṣitayo navagvāḥ<BR>
RV_01.033.06.2{02}  vṛṣāyudho na vadhrayo niraṣṭāḥ pravadbhirindrāccitayanta āyan<BR>
RV_01.033.07.1{02}  tvametān rudato jakṣataścāyodhayo rajasa indra pāre<BR>
RV_01.033.07.2{02}  avādaho diva ā dasyumuccā pra sunvataḥ stuvataḥ śaṃsamāvaḥ<BR>
RV_01.033.08.1{02}  cakrāṇāsaḥ parīṇahaṃ pṛthivyā hiraṇyena maṇinā śumbhamānāḥ<BR>
RV_01.033.08.2{02}  na hinvānāsastitirusta indraṃ pari spaśo adadhāt sūryeṇa<BR>
RV_01.033.09.1{02}  pari yadindra rodasī ubhe abubhojīrmahinā viśvataḥ sīm<BR>
RV_01.033.09.2{02}  amanyamānānabhi manyamānairnirbrahmabhiradhamo dasyumindra<BR>
RV_01.033.10.1{02}  na ye divaḥ pṛthivyā antamāpurna māyābhirdhanadāṃ paryabhūvan<BR>
RV_01.033.10.2{02}  yujaṃ vajraṃ vṛṣabhaścakra indro nirjyotiṣā tamaso gā adukṣat<BR>
RV_01.033.11.1{03}  anu svadhāmakṣarannāpo asyāvardhata madhya ā nāvyānām<BR>
RV_01.033.11.2{03}  sadhrīcīnena manasā tamindra ojiṣṭhena hanmanāhannabhi dyūn<BR>
RV_01.033.12.1{03}  nyāvidhyadilībiśasya dṛlhā vi śṛṅgiṇamabhinacchuṣṇamindraḥ<BR>
RV_01.033.12.2{03}  yāvat taro maghavan yāvadojo vajreṇa śatrumavadhīḥ pṛtanyum<BR>
RV_01.033.13.1{03}  abhi sidhmo ajigādasya śatrūn vi tigmena vṛṣabheṇa puro 'bhet<BR>
RV_01.033.13.2{03}  saṃ vajreṇāsṛjad vṛtramindraḥ pra svāṃ matimatiracchāśadānaḥ<BR>
RV_01.033.14.1{xx}  āvaḥ kutsam indra yasmi cākan prāvo yudhyantaṃ vṛṣabhaṃ daśadyum | <BR>
RV_01.033.14.2{xx}  śaphacyuto reṇur nakṣata dyām uc chvaitreyo nṛṣāhyāya tasthau || <BR>
RV_01.033.15.1{xx}  āvaḥ śamaṃ vṛṣabhaṃ tugryāsu kṣetrajeṣe maghavañchvitryaṃ gām | <BR>
RV_01.033.15.2{xx}  jyok cid atra tasthivāṃso akrañchatrūyatām adharā vedanākaḥ ||<BR>
RV_01.034.01.1{xx}  triś cin no adyā bhavataṃ navedasā vibhur vāṃ yāma uta rātir aśvinā | <BR>
RV_01.034.01.2{xx}  yuvor hi yantraṃ himyeva vāsaso 'bhyāyaṃsenyā bhavatam manīṣibhiḥ || <BR>
RV_01.034.02.1{xx}  trayaḥ pavayo madhuvāhane rathe somasya venām anu viśva id viduḥ | <BR>
RV_01.034.02.2{xx}  traya skambhāsa skabhitāsa ārabhe trir naktaṃ yāthas trir v aśvinā divā || <BR>
RV_01.034.03.1{xx}  samāne ahan trir avadyagohanā trir adya yajñam madhunā mimikṣatam | <BR>
RV_01.034.03.2{xx}  trir vājavatīr iṣo aśvinā yuvaṃ doṣā asmabhyam uṣasaś ca pinvatam || <BR>
RV_01.034.04.1{xx}  trir vartir yātaṃ trir anuvrate jane triḥ suprāvyetredheva śikṣatam | <BR>
RV_01.034.04.2{xx}  trir nāndyaṃ vahatam aśvinā yuvaṃ triḥ pṛkṣo asme akṣareva pinvatam || <BR>
RV_01.034.05.1{xx}  trir no rayiṃ vahatam aśvinā yuvaṃ trir devatātā trir utāvataṃ dhiyaḥ | <BR>
RV_01.034.05.2{xx}  triḥ saubhagatvaṃ trir uta śravāṃsi nas triṣṭhaṃ vāṃ sūre duhitā ruhad ratham || <BR>
RV_01.034.06.1{xx}  trir no aśvinā divyāni bheṣajā triḥ pārthivāni trir u dattam adbhyaḥ | <BR>
RV_01.034.06.2{xx}  omānaṃ śaṃyor mamakāya sūnave tridhātu śarma vahataṃ śubhas patī || <BR>
RV_01.034.07.1{xx}  trir no aśvinā yajatā dive-dive pari tridhātu pṛthivīm aśāyatam | <BR>
RV_01.034.07.2{xx}  tisro nāsatyā rathyā parāvata ātmeva vātaḥ svasarāṇi gachatam || <BR>
RV_01.034.08.1{xx}  trir aśvinā sindhubhiḥ saptamātṛbhis traya āhāvās tredhā haviṣ kṛtam | <BR>
RV_01.034.08.2{xx}  tisraḥ pṛthivīr upari pravā divo nākaṃ rakṣethe dyubhir aktubhir hitam || <BR>
RV_01.034.09.1{xx}  kva trī cakrā trivṛto rathasya kva trayo vandhuro ye sanīḷāḥ | <BR>
RV_01.034.09.2{xx}  kadā yogo vājino rāsabhasya yena yajñaṃ nāsatyopayāthaḥ || <BR>
RV_01.034.10.1{xx}  ā nāsatyā gachataṃ hūyate havir madhvaḥ pibatam madhupebhir āsabhiḥ | <BR>
RV_01.034.10.2{xx}  yuvor hi pūrvaṃ savitoṣaso ratham ṛtāya citraṃ ghṛtavantam iṣyati || <BR>
RV_01.034.11.1{xx}  ā nāsatyā tribhir ekādaśair iha devebhir yātam madhupeyam aśvinā | <BR>
RV_01.034.11.2{xx}  prāyus tāriṣṭaṃ nī rapāṃsi mṛkṣataṃ sedhataṃ dveṣo bhavataṃ sacābhuvā || <BR>
RV_01.034.12.1{xx}  ā no aśvinā trivṛtā rathenārvāñcaṃ rayiṃ vahataṃ suvīram | <BR>
RV_01.034.12.2{xx}  śṛṇvantā vām avase johavīmi vṛdhe ca no bhavataṃ vājasātau ||<BR>
RV_01.035.01.1{xx}  hvayāmy agnim prathamaṃ svastaye hvayāmi mitrāvaruṇāv ihāvase | <BR>
RV_01.035.01.2{xx}  hvayāmi rātrīṃ jagato niveśanīṃ hvayāmi devaṃ savitāram ūtaye || <BR>
RV_01.035.02.1{xx}  ā kṛṣṇena rajasā vartamāno niveśayann amṛtam martyaṃ ca | <BR>
RV_01.035.02.2{xx}  hiraṇyayena savitā rathenā devo yāti bhuvanāni paśyan || <BR>
RV_01.035.03.1{xx}  yāti devaḥ pravatā yāty udvatā yāti śubhrābhyāṃ yajato haribhyām | <BR>
RV_01.035.03.2{xx}  ā devo yāti savitā parāvato 'pa viśvā duritā bādhamānaḥ || <BR>
RV_01.035.04.1{xx}  abhīvṛtaṃ kṛśanair viśvarūpaṃ hiraṇyaśamyaṃ yajato bṛhantam | <BR>
RV_01.035.04.2{xx}  āsthād rathaṃ savitā citrabhānuḥ kṛṣṇā rajāṃsi taviṣīṃ dadhānaḥ || <BR>
RV_01.035.05.1{xx}  vi janāñchyāvāḥ śitipādo akhyan rathaṃ hiraṇyapraraugaṃ vahantaḥ | <BR>
RV_01.035.05.2{xx}  śaśvad viśaḥ savitur daivyasyopasthe viśvā bhuvanāni tasthuḥ || <BR>
RV_01.035.06.1{xx}  tisro dyāvaḥ savitur dvā upasthāṃ ekā yamasya bhuvane virāṣāṭ | <BR>
RV_01.035.06.2{xx}  āṇiṃ na rathyam amṛtādhi tasthur iha bravītu ya u tac ciketat || <BR>
RV_01.035.07.1{xx}  vi suparṇo antarikṣāṇy akhyad gabhīravepā asuraḥ sunīthaḥ | <BR>
RV_01.035.07.2{xx}  kvedānīṃ sūryaḥ kaś ciketa katamāṃ dyāṃ raśmir asyā tatāna || <BR>
RV_01.035.08.1{xx}  aṣṭau vy akhyat kakubhaḥ pṛthivyās trī dhanva yojanā sapta sindhūn | <BR>
RV_01.035.08.2{xx}  hiraṇyākṣaḥ savitā deva āgād dadhad ratnā dāśuṣe vāryāṇi || <BR>
RV_01.035.09.1{xx}  hiraṇyapāṇiḥ savitā vicarṣaṇir ubhe dyāvāpṛthivī antar īyate | <BR>
RV_01.035.09.2{xx}  apāmīvām bādhate veti sūryam abhi kṛṣṇena rajasā dyām ṛṇoti || <BR>
RV_01.035.10.1{07}  hiraṇyahasto asuraḥ sunīthaḥ sumṛḷīkaḥ svavān yātvarvāṃ<BR>
RV_01.035.10.2{07}  apasedhan rakṣaso yātudhānānasthād devaḥ pratidoṣaṃ gṛṇānaḥ<BR>
RV_01.035.11.1{07}  ye te panthāḥ savitaḥ pūrvyāso 'reṇavaḥ sukṛtā antarikṣe<BR>
RV_01.035.11.2{07}  tebhirno adya pathibhiḥ sugebhī rakṣā ca no adhi ca brūhi deva <BR>
<BR>
RV_01.036.01.1{08}  pra vo yahvaṃ purūṇāṃ viśāṃ devayatīnām<BR>
RV_01.036.01.2{08}  agniṃ sūktebhirvacobhirīmahe yaṃ sīmidanya īḷate<BR>
RV_01.036.02.1{08}  janāso agniṃ dadhire sahovṛdhaṃ haviṣmanto vidhema te<BR>
RV_01.036.02.2{08}  sa tvaṃ no adya sumanā ihāvitā bhavā vājeṣu santya<BR>
RV_01.036.03.1{08}  pra tvā dūtaṃ vṛṇīmahe hotāraṃ viśvavedasam<BR>
RV_01.036.03.2{08}  mahaste sato vi carantyarcayo divi spṛśanti bhānavaḥ<BR>
RV_01.036.04.1{08}  devāsastvā varuṇo mitro aryamā saṃ dūtaṃ pratnamindhate<BR>
RV_01.036.04.2{08}  viśvaṃ so agne jayati tvayā dhanaṃ yaste dadāśa martyaḥ<BR>
RV_01.036.05.1{08}  mandro hotā gṛhapatiragne dūto viśāmasi<BR>
RV_01.036.05.2{08}  tve viśvā saṃgatāni vratā dhruvā yāni devā akṛṇvata<BR>
RV_01.036.06.1{09}  tve idagne subhage yaviṣṭhya viśvamā hūyate haviḥ<BR>
RV_01.036.06.2{09}  satvaṃ no adya sumanā utāparaṃ yakṣi devān suvīryā<BR>
RV_01.036.07.1{09}  taṃ ghemitthā namasvina upa svarājamāsate<BR>
RV_01.036.07.2{09}  hotrābhiragniṃ manuṣaḥ samindhate titirvāṃso ati sridhaḥ<BR>
RV_01.036.08.1{09}  ghnanto vṛtramataran rodasī apa uru kṣayāya cakrire<BR>
RV_01.036.08.2{09}  bhuvat kaṇve vṛṣā dyumnyāhutaḥ krandadaśvo gaviṣṭiṣu<BR>
RV_01.036.09.1{09}  saṃ sīdasva mahānasi śocasva devavītamaḥ<BR>
RV_01.036.09.2{09}  vi dhūmamagne aruṣaṃ miyedhya sṛja praśasta darśatam<BR>
RV_01.036.10.1{09}  yaṃ tvā devāso manave dadhuriha yajiṣṭhaṃ havyavāhana<BR>
RV_01.036.10.2{09}  yaṃ kaṇvo medhyātithirdhanaspṛtaṃ yaṃ vṛṣā yamupastutaḥ<BR>
RV_01.036.11.1{10}  yamagniṃ medhyātithiḥ kaṇva īdha ṛtādadhi<BR>
RV_01.036.11.2{10}  tasya preṣo dīdiyustamimā ṛcastamagniṃ vardhayāmasi<BR>
RV_01.036.12.1{10}  rāyas pūrdhi svadhāvo 'sti hi te 'gne deveṣvāpyam<BR>
RV_01.036.12.2{10}  tvaṃvājasya śrutyasya rājasi sa no mṛḷa mahānasi<BR>
RV_01.036.13.1{10}  ūrdhva ū ṣu ṇa ūtaye tiṣṭhā devo na savitā<BR>
RV_01.036.13.2{10}  ūrdhvovājasya sanitā yadañjibhirvāghadbhirvihvayāmahe<BR>
RV_01.036.14.1{10}  ūrdhvo naḥ pāhyaṃhaso ni ketunā viśvaṃ samatriṇaṃ daha<BR>
RV_01.036.14.2{10}  kṛdhī na ūrdhvāñcarathāya jīvase vidā deveṣu no duvaḥ<BR>
RV_01.036.15.1{10}  pāhi no agne rakṣasaḥ pāhi dhūrterarāvṇaḥ<BR>
RV_01.036.15.2{10}  pāhi rīṣata uta vā jighāṃsato bṛhadbhāno yaviṣṭhya<BR>
RV_01.036.16.1{11}  ghaneva viṣvag vi jahyarāvṇastapurjambha yo asmadhruk<BR>
RV_01.036.16.2{11}  yo martyaḥ śiśīte atyaktubhirmā naḥ sa ripurīśata<BR>
RV_01.036.17.1{11}  agnirvavne suvīryamagniḥ kaṇvāya saubhagam<BR>
RV_01.036.17.2{11}  agniḥ prāvan mitrota medhyātithimagniḥ sātā upastutam<BR>
RV_01.036.18.1{11}  agninā turvaśaṃ yaduṃ parāvata ugrādevaṃ havāmahe<BR>
RV_01.036.18.2{11}  agnirnayan navavāstvaṃ bṛhadrathaṃ turvītiṃ dasyave sahaḥ<BR>
RV_01.036.19.1{11}  ni tvāmagne manurdadhe jyotirjanāya śaśvate<BR>
RV_01.036.19.2{11}  dīdetha kaṇva ṛtajāta ukṣito yaṃ namasyanti kṛṣṭayaḥ<BR>
RV_01.036.20.1{11}  tveṣāso agneramavanto arcayo bhīmāso na pratītaye<BR>
RV_01.036.20.2{11}  rakṣasvinaḥ sadamid yātumāvato viśvaṃ samatriṇaṃ daha <BR>
<BR>
RV_01.037.01.1{12}  krīḷaṃ vaḥ śardho mārutamanarvāṇaṃ ratheśubham<BR>
RV_01.037.01.2{12}  kaṇvā abhi pra gāyata<BR>
RV_01.037.02.1{12}  ye pṛṣatībhirṛṣṭibhiḥ sākaṃ vāśībhirañjibhiḥ<BR>
RV_01.037.02.2{12}  ajāyanta svabhānavaḥ<BR>
RV_01.037.03.1{12}  iheva śṛṇva eṣāṃ kaśā hasteṣu yad vadān<BR>
RV_01.037.03.2{12}  ni yāmañcitram ṛñjate<BR>
RV_01.037.04.1{12}  pra vaḥ śardhāya ghṛṣvaye tveṣadyumnāya śuṣmiṇe<BR>
RV_01.037.04.2{12}  devattaṃ brahma gāyata<BR>
RV_01.037.05.1{12}  pra śaṃsā goṣvaghnyaṃ krīḷaṃ yacchardho mārutam<BR>
RV_01.037.05.2{12}  jambhe rasasya vāvṛdhe<BR>
RV_01.037.06.1{13}  ko vo varṣiṣṭha ā naro divaśca gmaśca dhūtayaḥ<BR>
RV_01.037.06.2{xx}  yat sīm antaṃ na dhūnutha || <BR>
RV_01.037.07.1{xx}  ni vo yāmāya mānuṣo dadhra ugrāya manyave | <BR>
RV_01.037.07.2{xx}  jihīta parvato giriḥ || <BR>
RV_01.037.08.1{xx}  yeṣām ajmeṣu pṛthivī jujurvāṃ iva viśpatiḥ | <BR>
RV_01.037.08.2{xx}  bhiyā yāmeṣu rejate || <BR>
RV_01.037.09.1{xx}  sthiraṃ hi jānam eṣāṃ vayo mātur niretave | <BR>
RV_01.037.09.2{xx}  yat sīm anu dvitā śavaḥ || <BR>
RV_01.037.10.1{xx}  ud u tye sūnavo giraḥ kāṣṭhā ajmeṣv atnata | <BR>
RV_01.037.10.2{xx}  vāśrā abhijñu yātave || <BR>
RV_01.037.11.1{xx}  tyaṃ cid ghā dīrgham pṛthum miho napātam amṛdhram | <BR>
RV_01.037.11.2{xx}  pra cyāvayanti yāmabhiḥ || <BR>
RV_01.037.12.1{xx}  maruto yad dha vo balaṃ janāṃ acucyavītana | <BR>
RV_01.037.12.2{xx}  girīṃr acucyavītana || <BR>
RV_01.037.13.1{xx}  yad dha yānti marutaḥ saṃ ha bruvate 'dhvann ā | <BR>
RV_01.037.13.2{xx}  śṛṇoti kaś cid eṣām || <BR>
RV_01.037.14.1{xx}  pra yāta śībham āśubhiḥ santi kaṇveṣu vo duvaḥ | <BR>
RV_01.037.14.2{xx}  tatro ṣu mādayādhvai || <BR>
RV_01.037.15.1{xx}  asti hi ṣmā madāya vaḥ smasi ṣmā vayam eṣām | <BR>
RV_01.037.15.2{xx}  viśvaṃ cid āyur jīvase ||<BR>
RV_01.038.01.1{xx}  kad dha nūnaṃ kadhapriyaḥ pitā putraṃ na hastayoḥ | <BR>
RV_01.038.01.2{xx}  dadhidhve vṛktabarhiṣaḥ || <BR>
RV_01.038.02.1{xx}  kva nūnaṃ kad vo arthaṃ gantā divo na pṛthivyāḥ | <BR>
RV_01.038.02.2{xx}  kva vo gāvo na raṇyanti || <BR>
RV_01.038.03.1{xx}  kva vaḥ sumnā navyāṃsi marutaḥ kva suvitā | <BR>
RV_01.038.03.2{xx}  kvï viśvāni saubhagā || <BR>
RV_01.038.04.1{xx}  yad yūyam pṛśnimātaro martāsaḥ syātana | <BR>
RV_01.038.04.2{xx}  stotā vo amṛtaḥ syāt || <BR>
RV_01.038.05.1{xx}  mā vo mṛgo na yavase jaritā bhūd ajoṣyaḥ | <BR>
RV_01.038.05.2{xx}  pathā yamasya gād upa || <BR>
RV_01.038.06.1{xx}  mo ṣu ṇaḥ parā-parā nirṛtir durhaṇā vadhīt | <BR>
RV_01.038.06.2{xx}  padīṣṭa tṛṣṇayā saha || <BR>
RV_01.038.07.1{xx}  satyaṃ tveṣā amavanto dhanvañ cid ā rudriyāsaḥ | <BR>
RV_01.038.07.2{xx}  mihaṃ kṛṇvanty avātām || <BR>
RV_01.038.08.1{xx}  vāśreva vidyun mimāti vatsaṃ na mātā siṣakti | <BR>
RV_01.038.08.2{xx}  yad eṣāṃ vṛṣṭir asarji || <BR>
RV_01.038.09.1{xx}  divā cit tamaḥ kṛṇvanti parjanyenodavāhena | <BR>
RV_01.038.09.2{xx}  yat pṛthivīṃ vyundanti || <BR>
RV_01.038.10.1{xx}  adha svanān marutāṃ viśvam ā sadma pārthivam | <BR>
RV_01.038.10.2{xx}  arejanta pra mānuṣāḥ || <BR>
RV_01.038.11.1{xx}  maruto vīḷupāṇibhiś citrā rodhasvatīr anu | <BR>
RV_01.038.11.2{xx}  yātem akhidrayāmabhiḥ || <BR>
RV_01.038.12.1{xx}  sthirā vaḥ santu nemayo rathā aśvāsa eṣām | <BR>
RV_01.038.12.2{xx}  susaṃskṛtā abhīśavaḥ || <BR>
RV_01.038.13.1{xx}  achā vadā tanā girā jarāyai brahmaṇas patim | <BR>
RV_01.038.13.2{xx}  agnim mitraṃ na darśatam || <BR>
RV_01.038.14.1{xx}  mimīhi ślokam āsyaparjanya iva tatanaḥ | <BR>
RV_01.038.14.2{xx}  gāya gāyatram ukthyam || <BR>
RV_01.038.15.1{xx}  vandasva mārutaṃ gaṇaṃ tveṣam panasyum arkiṇam | <BR>
RV_01.038.15.2{xx}  asme vṛddhā asann iha ||<BR>
RV_01.039.01.1{xx}  pra yad itthā parāvataḥ śocir na mānam asyatha | <BR>
RV_01.039.01.2{xx}  kasya kratvā marutaḥ kasya varpasā kaṃ yātha kaṃ ha dhūtayaḥ || <BR>
RV_01.039.02.1{xx}  sthirā vaḥ santv āyudhā parāṇude vīḷū uta pratiṣkabhe | <BR>
RV_01.039.02.2{xx}  yuṣmākam astu taviṣī panīyasī mā martyasya māyinaḥ || <BR>
RV_01.039.03.1{xx}  parā ha yat sthiraṃ hatha naro vartayathā guru | <BR>
RV_01.039.03.2{xx}  vi yāthana vaninaḥ pṛthivyā vy āśāḥ parvatānām || <BR>
RV_01.039.04.1{xx}  nahi vaḥ śatrur vivide adhi dyavi na bhūmyāṃ riśādasaḥ | <BR>
RV_01.039.04.2{xx}  yuṣmākam astu taviṣī tanā yujā rudrāso nū cid ādhṛṣe || <BR>
RV_01.039.05.1{xx}  pra vepayanti parvatān vi viñcanti vanaspatīn | <BR>
RV_01.039.05.2{xx}  pro ārata maruto durmadā iva devāsaḥ sarvayā viśā || <BR>
RV_01.039.06.1{xx}  upo ratheṣu pṛṣatīr ayugdhvam praṣṭir vahati rohitaḥ | <BR>
RV_01.039.06.2{xx}  ā vo yāmāya pṛthivī cid aśrod abībhayanta mānuṣāḥ || <BR>
RV_01.039.07.1{xx}  ā vo makṣū tanāya kaṃ rudrā avo vṛṇīmahe | <BR>
RV_01.039.07.2{xx}  gantā nūnaṃ no 'vasā yathā puretthā kaṇvāya bibhyuṣe || <BR>
RV_01.039.08.1{xx}  yuṣmeṣito maruto martyeṣita ā yo no abhva īṣate | <BR>
RV_01.039.08.2{xx}  vi taṃ yuyota śavasā vy ojasā vi yuṣmākābhir ūtibhiḥ || <BR>
RV_01.039.09.1{19}  asāmi hi prayajyavaḥ kaṇvaṃ dada pracetasaḥ<BR>
RV_01.039.09.2{19}  asāmibhirmaruta ā na ūtibhirgantā vṛṣtiṃ na vidyutaḥ<BR>
RV_01.039.10.1{19}  asāmyojo bibhṛthā sudānavo 'sāmi dhūtayaḥ śavaḥ<BR>
RV_01.039.10.2{19}  ṛṣidviṣe marutaḥ parimanyava iṣuṃ na sṛjata dviṣam <BR>
<BR>
RV_01.040.01.1{20}  ut tiṣṭha brahmaṇas pate devayantastvemahe<BR>
RV_01.040.01.2{20}  upa pra yantu marutaḥ sudānava indra prāśūrbhavā sacā<BR>
RV_01.040.02.1{20}  tvāmid dhi sahasas putra martya upabrūte dhane hite<BR>
RV_01.040.02.2{20}  suvīryaṃ maruta ā svaśvyaṃ dadhīta yo va ācake<BR>
RV_01.040.03.1{20}  praitu brahmaṇas patiḥ pra devyetu sūnṛtā<BR>
RV_01.040.03.2{20}  achā vīraṃnaryaṃ paṅktirādhasaṃ devā yajñaṃ nayantu naḥ<BR>
RV_01.040.04.1{20}  yo vāghate dadāti sūnaraṃ vasu sa dhatte akṣiti śravaḥ<BR>
RV_01.040.04.2{20}  tasmā iḷāṃ suvīrāmā yajāmahe supratūrtimanehasam<BR>
RV_01.040.05.1{20}  pra nūnaṃ brahmaṇas patirmantraṃ vadatyukthyam<BR>
RV_01.040.05.2{20}  yasminnindro varuṇo mitro aryamā devā okāṃsi cakrire<BR>
RV_01.040.06.1{21}  tamid vocemā vidatheṣu śambhuvaṃ mantraṃ devā anehasam<BR>
RV_01.040.06.2{21}  imāṃ ca vācaṃ pratiharyathā naro viśved vāmā vo aśnavat<BR>
RV_01.040.07.1{21}  ko devayantamaśnavajjanaṃ ko vṛktabarhiṣam<BR>
RV_01.040.07.2{21}  pra-pra dāśvān pastyābhirasthitāntarvāvat kṣayaṃ dadhe<BR>
RV_01.040.08.1{21}  upa kṣstraṃ pṛñcīta hanti rājabhirbhaye cit sukṣitiṃ dadhe<BR>
RV_01.040.08.2{21}  nāsya vartā na tarutā mahādhane nārbhe asti vajriṇaḥ <BR>
<BR>
RV_01.041.01.1{22}  yaṃ rakṣanti pracetaso varuṇo mitro aryamā<BR>
RV_01.041.01.2{22}  nū cit sa dabhyate janaḥ<BR>
RV_01.041.02.1{22}  yaṃ bāhuteva piprati pānti martyaṃ riṣaḥ<BR>
RV_01.041.02.2{22}  ariṣṭaḥ sarva edhate<BR>
RV_01.041.03.1{22}  vi durgā vi dviṣaḥ puro ghnanti rājāna eṣām<BR>
RV_01.041.03.2{22}  nayanti duritā tiraḥ<BR>
RV_01.041.04.1{22}  sugaḥ panthā anṛkṣara ādityāsa ṛtaṃ yate<BR>
RV_01.041.04.2{22}  nātrāvakhādo asti vaḥ<BR>
RV_01.041.05.1{22}  yaṃ yajñaṃ nayathā nara ādityā ṛjunā pathā<BR>
RV_01.041.05.2{22}  pra vaḥ sa dhītaye naśat<BR>
RV_01.041.06.1{23}  sa ratnaṃ martyo vasu viśvaṃ tokamuta tmanā<BR>
RV_01.041.06.2{23}  achā gachatyastṛtaḥ<BR>
RV_01.041.07.1{23}  kathā rādhāma sakhāyaḥ stomaṃ mitrasyāryamṇaḥ<BR>
RV_01.041.07.2{23}  mahi psaro varuṇasya<BR>
RV_01.041.08.1{23}  mā vo ghnantaṃ mā śapantaṃ prati voce devayantam<BR>
RV_01.041.08.2{23}  sumnairid va ā vivāse<BR>
RV_01.041.09.1{23}  caturaścid dadamānād bibhīyādā nidhātoḥ<BR>
RV_01.041.09.2{23}  na duruktāya spṛhayet <BR>
<BR>
RV_01.042.01.1{24}  saṃ pūṣannadhvanastira vyaṃho vimuco napāt<BR>
RV_01.042.01.2{24}  sakṣvā devapra ṇas puraḥ<BR>
RV_01.042.02.1{24}  yo naḥ pūṣannagho vṛko duḥśeva ādideśati<BR>
RV_01.042.02.2{24}  apa sma tampatho jahi<BR>
RV_01.042.03.1{24}  apa tyaṃ paripanthinaṃ muṣīvāṇaṃ huraścitam<BR>
RV_01.042.03.2{24}  dūramadhisruteraja<BR>
RV_01.042.04.1{24}  tvaṃ tasya dvayāvino 'ghaśaṃsasya kasya cit<BR>
RV_01.042.04.2{24}  padābhi tiṣṭha tapuṣim<BR>
RV_01.042.05.1{24}  ā tat te dasra mantumaḥ pūṣannavo vṛṇīmahe<BR>
RV_01.042.05.2{24}  yena pitṝnacodayaḥ<BR>
RV_01.042.06.1{25}  adhā no viśvasaubhaga hiraṇyavāśīmattama<BR>
RV_01.042.06.2{25}  dhanāni suṣaṇā kṛdhi<BR>
RV_01.042.07.1{25}  ati naḥ saścato naya sugā naḥ supathā kṛṇu<BR>
RV_01.042.07.2{25}  pūṣannihakratuṃ vidaḥ<BR>
RV_01.042.08.1{25}  abhi sūyavasaṃ naya na navajvāro adhvane<BR>
RV_01.042.08.2{25}  pū...<BR>
RV_01.042.09.1{25}  śagdhi pūrdhi pra yaṃsi ca śiśīhi prāsyudaram<BR>
RV_01.042.09.2{25}  pū...<BR>
RV_01.042.10.1{25}  na pūṣaṇaṃ methāmasi sūktairabhi gṛṇīmasi<BR>
RV_01.042.10.2{25}  vasūni dasmamīmahe <BR>
<BR>
RV_01.043.01.1{26}  kad rudrāya pracetase mīḷhuṣṭamāya tavyase<BR>
RV_01.043.01.2{26}  vocema śantamaṃ hṛde<BR>
RV_01.043.02.1{26}  yathā no aditiḥ karat paśve nṛbhyo yathā gave<BR>
RV_01.043.02.2{26}  yathā tokāya rudriyam<BR>
RV_01.043.03.1{26}  yathā no mitro varuṇo yathā rudraściketati<BR>
RV_01.043.03.2{26}  yathā viśve sajoṣasaḥ<BR>
RV_01.043.04.1{26}  gāthapatiṃ medhapatiṃ rudraṃ jalāṣabheṣajam<BR>
RV_01.043.04.2{26}  tacchaṃyoḥ sumnamīmahe<BR>
RV_01.043.05.1{26}  yaḥ śukra iva sūryo hiraṇyamiva rocate<BR>
RV_01.043.05.2{26}  śreṣṭho devānāṃ vasuḥ<BR>
RV_01.043.06.1{27}  śaṃ naḥ karatyarvate sugaṃ meṣāya meṣye<BR>
RV_01.043.06.2{27}  nṛbhyo nāribhyo gave<BR>
RV_01.043.07.1{27}  asme soma śriyamadhi ni dhehi śatasya nṛṇām<BR>
RV_01.043.07.2{27}  mahi śravastuvinṛmṇam<BR>
RV_01.043.08.1{27}  mā naḥ somaparibādho mārātayo juhuranta<BR>
RV_01.043.08.2{27}  ā na indo vāje bhaja<BR>
RV_01.043.09.1{27}  yāste prajā amṛtasya parasmin dhāmannṛtasya<BR>
RV_01.043.09.2{27}  mūrdhā nābhā soma vena ābhūṣantīḥ soma vedaḥ <BR>
<BR>
RV_01.044.01.1{28}  agne vivasvaduṣasaścitraṃ rādho amartya<BR>
RV_01.044.01.2{28}  ā dāśuṣe jātavedo vahā tvamadyā devānuṣarbudhaḥ<BR>
RV_01.044.02.1{28}  juṣṭo hi dūto asi havyavāhano 'gne rathīradhvarāṇām<BR>
RV_01.044.02.2{28}  sajūraśvibhyāmuṣasā suvīryamasme dhehi śravo bṛhat<BR>
RV_01.044.03.1{28}  adyā dūtaṃ vṛṇīmahe vasumagniṃ purupriyam<BR>
RV_01.044.03.2{28}  dhūmaketuṃ bhāṛjīkaṃ vyuṣṭiṣu yajñānāmadhvaraśriyam<BR>
RV_01.044.04.1{28}  śreṣṭhaṃ yaviṣṭhamatithiṃ svāhutaṃ juṣṭaṃ janāya dāśuṣe<BR>
RV_01.044.04.2{28}  devānachā yātave jātavedasamagnimīḷe vyuṣṭiṣu<BR>
RV_01.044.05.1{28}  staviṣyāmi tvāmahaṃ viśvasyāmṛta bhojana<BR>
RV_01.044.05.2{28}  agne trātāramamṛtaṃ miyedhya yajiṣṭhaṃ havyavāhana<BR>
RV_01.044.06.1{29}  suśaṃso bodhi gṛṇate yaviṣṭhya madhujihvaḥ svāhutaḥ<BR>
RV_01.044.06.2{29}  praskaṇvasya pratirannāyurjīvase namasyā daivyaṃ janam<BR>
RV_01.044.07.1{29}  hotāraṃ viśvavedasaṃ saṃ hi tvā viśa indhate<BR>
RV_01.044.07.2{29}  sa ā vaha puruhūta pracetaso 'gne devāniha dravat<BR>
RV_01.044.08.1{29}  savitāramuṣasamaśvinā bhagamagniṃ vyuṣṭiṣu kṣapaḥ<BR>
RV_01.044.08.2{29}  kaṇvāsastvā sutasomāsa indhate havyavāhaṃ svadhvara<BR>
RV_01.044.09.1{29}  patir hi adhvarāṇām agne dūto viśām asi<BR>
RV_01.044.09.2{29}  uṣarbudha āvaha somapītaye devānadya svardṛśaḥ<BR>
RV_01.044.10.1{29}  agne pūrvā anūṣaso vibhāvaso dīdetha viśvadarṣataḥ<BR>
RV_01.044.10.2{29}  asi grāmeṣvavitā purohito 'si yajñeṣu mānuṣaḥ<BR>
RV_01.044.11.1{30}  ni tvā yajñasya sādhanamagne hotāram ṛtvijam<BR>
RV_01.044.11.2{30}  manuṣvad deva dhīmahi pracetasaṃ jīraṃ dūtamamartyam<BR>
RV_01.044.12.1{30}  yad devānāṃ mitramahaḥ purohito 'ntaro yāsi dūtyam<BR>
RV_01.044.12.2{30}  sindhoriva prasvanitāsa ūrmayo 'gnerbhrājante arcayaḥ<BR>
RV_01.044.13.1{30}  śrudhi śrutkarṇa vahnibhirdevairagne sayāvabhiḥ<BR>
RV_01.044.13.2{30}  ā sīdantu barhiṣi mitro aryamā prātaryāvāṇo adhvaram<BR>
RV_01.044.14.1{30}  śṛṇvantu stomaṃ marutaḥ sudānavo 'gnijihvā ṛtāvṛdhaḥ<BR>
RV_01.044.14.2{30}  pibatu somaṃ varuṇo dhṛtavrato 'śvibhyāmuṣasā sajūḥ <BR>
<BR>
RV_01.045.01.1{31}  tvamagne vasūnriha rudrānādityānuta<BR>
RV_01.045.01.2{31}  yajā svadhvaraṃ janaṃ manujātaṃ ghṛtapruṣam<BR>
RV_01.045.02.1{31}  śruṣṭīvāno hi dāśuṣe devā agne vicetasaḥ<BR>
RV_01.045.02.2{31}  tān rohidaśva girvaṇastrayastriṃśatamā vaha<BR>
RV_01.045.03.1{31}  priyamedhavadatrivajjātavedo virūpavat<BR>
RV_01.045.03.2{31}  aṅgirasvan mahivrata praskaṇvasya śrudhī havam<BR>
RV_01.045.04.1{31}  mahikerava ūtaye priyamedhā ahūṣata<BR>
RV_01.045.04.2{31}  rājantamadhvarāṇāmagniṃ śukreṇa śociṣā<BR>
RV_01.045.05.1{31}  ghṛtāhavana santyemā u ṣu śrudhī giraḥ<BR>
RV_01.045.05.2{31}  yābhiḥ kaṇvasya sūnavo havante 'vase tvā<BR>
RV_01.045.06.1{32}  tvāṃ citraśravastama havante vikṣu jantavaḥ<BR>
RV_01.045.06.2{32}  śociṣkeśampurupriyāgne havyāya voḷhave<BR>
RV_01.045.07.1{32}  ni tvā hotāram ṛtvijaṃ dadhire vasuvittamam<BR>
RV_01.045.07.2{32}  śrutkarṇaṃ saprathastamaṃ viprā agne diviṣṭiṣu<BR>
RV_01.045.08.1{32}  ā tvā viprā acucyavuḥ sutasomā abhi prayaḥ<BR>
RV_01.045.08.2{32}  bṛhad bhā bibhrato haviragne martāya dāśuṣe<BR>
RV_01.045.09.1{32}  prātaryāvṇaḥ sahaskṛta somapeyāya santya<BR>
RV_01.045.09.2{32}  ihādya daivyaṃjanaṃ barhirā sādayā vaso<BR>
RV_01.045.10.1{32}  arvāñcaṃ daivyaṃ janamagne yakṣva sahūtibhiḥ<BR>
RV_01.045.10.2{32}  ayaṃ somaḥ sudānavastaṃ pāta tiroahnyam <BR>
<BR>
RV_01.046.01.1{33}  eṣo uṣā apūrvya vyuchati priyā divaḥ<BR>
RV_01.046.01.2{33}  stuṣe vāmaśvinā bṛhat<BR>
RV_01.046.02.1{33}  yā dasrā sindhumātarā manotarā rayīṇām<BR>
RV_01.046.02.2{33}  dhiyā devā vasuvidā<BR>
RV_01.046.03.1{33}  vacyante vāṃ kakuhāso jūrṇāyāmadhi viṣṭapi<BR>
RV_01.046.03.2{33}  yad vāṃratho vibhiṣ patāt<BR>
RV_01.046.04.1{33}  haviṣā jāro apāṃ piparti papurirnarā<BR>
RV_01.046.04.2{33}  pitā kuṭasya carṣaṇiḥ<BR>
RV_01.046.05.1{33}  ādāro vāṃ matīnāṃ nāsatyā matavacasā<BR>
RV_01.046.05.2{33}  pātaṃ somasya dhṛṣṇuyā<BR>
RV_01.046.06.1{34}  yā naḥ pīparadaśvinā jyotiṣmatī tamastiraḥ<BR>
RV_01.046.06.2{34}  tāmasme rāsāthāmiṣam<BR>
RV_01.046.07.1{34}  ā no nāvā matīnāṃ yātaṃ pārāya gantave<BR>
RV_01.046.07.2{34}  yuñjāthāmaśvinā ratham<BR>
RV_01.046.08.1{34}  aritraṃ vāṃ divas pṛthu tīrthe sindhūnāṃ rathaḥ<BR>
RV_01.046.08.2{34}  dhiyā yuyujra indavaḥ<BR>
RV_01.046.09.1{34}  divas kaṇvāsa indavo vasu sindhūnāṃ pade<BR>
RV_01.046.09.2{34}  svaṃ vavriṃ kuha dhitsathaḥ<BR>
RV_01.046.10.1{34}  abhūdu bhā u aṃśave hiraṇyaṃ prati sūryaḥ<BR>
RV_01.046.10.2{34}  vyakhyajjihvayāsitaḥ<BR>
RV_01.046.11.1{35}  abhūdu pārametave panthā ṛtaysa sādhuyā<BR>
RV_01.046.11.2{35}  adarśi vi srutirdivaḥ<BR>
RV_01.046.12.1{35}  tat-tadidaśvinoravo jaritā prati bhūṣati<BR>
RV_01.046.12.2{35}  made somasyapipratoḥ<BR>
RV_01.046.13.1{35}  vāvasānā vivasvati somasya pītyā girā<BR>
RV_01.046.13.2{35}  manuṣvacchambhūā gatam<BR>
RV_01.046.14.1{35}  yuvoruṣā anu śriyaṃ parijmanorupācarat<BR>
RV_01.046.14.2{35}  ṛtā vanatho aktubhiḥ<BR>
RV_01.046.15.1{35}  ubhā pibatamaśvinobhā naḥ śarma yachatam<BR>
RV_01.046.15.2{35}  avidriyābhirūtibhiḥ <BR>
<BR>
RV_01.047.01.1{01}  ayaṃ vāṃ madhumattamaḥ sutaḥ soma ṛtāvṛdhā<BR>
RV_01.047.01.2{01}  tamaśvinā pibataṃ tiroahnyaṃ dhattaṃ ratnāni dāśuśe<BR>
RV_01.047.02.1{01}  trivandhureṇa trivṛtā supeśasā rathenā yātamaśvinā<BR>
RV_01.047.02.2{01}  kaṇvāso vāṃ brahma kṛṇvantyadhvare teṣāṃ su śṛṇutaṃ havam<BR>
RV_01.047.03.1{01}  aśvinā madhumattamaṃ pātaṃ somam ṛtāvṛdhā<BR>
RV_01.047.03.2{01}  athādya dasrā vasu bibhratā rathe dāśvāṃsamupa gachatam<BR>
RV_01.047.04.1{01}  triṣadhasthe barhiṣi viśvavedasā madhvā yajñaṃ mimikṣatam<BR>
RV_01.047.04.2{01}  kaṇvāso vāṃ sutasomā abhidyavo yuvāṃ havante aśvinā<BR>
RV_01.047.05.1{01}  yābhiḥ kaṇvamabhiṣṭibhiḥ prāvataṃ yuvamaśvinā<BR>
RV_01.047.05.2{01}  tābhiḥ ṣvasmānavataṃ śubhas patī pātaṃ somam ṛtāvṛdhā<BR>
RV_01.047.06.1{02}  sudāse dasrā vasu bibhratā rathe pṛkṣo vahatamaśvinā<BR>
RV_01.047.06.2{02}  rayiṃ samudrāduta vā divas paryasme dhattaṃ puruspṛham<BR>
RV_01.047.07.1{02}  yan nāsatyā parāvati yad vā stho adhi turvaśe<BR>
RV_01.047.07.2{02}  ato rathena suvṛtā na ā gataṃ sākaṃ sūryasya raśmibhiḥ<BR>
RV_01.047.08.1{02}  arvāñcā vāṃ saptayo 'dhvaraśriyo vahantu savanedupa<BR>
RV_01.047.08.2{02}  iṣaṃ pṛñcantā sukṛte sudānava ā barhiḥ sīdataṃ narā<BR>
RV_01.047.09.1{02}  tena nāsatyā gataṃ rathena sūryatvacā<BR>
RV_01.047.09.2{02}  yena śaśvadūhathurdāśuṣe vasu madhvaḥ somasya pītaye<BR>
RV_01.047.10.1{02}  ukthebhirarvāgavase purūvasū arkaiśca ni hvayāmahe<BR>
RV_01.047.10.2{02}  śaśvat kaṇvānāṃ sadasi priye hi kaṃ somaṃ papathuraśvinā <BR>
<BR>
RV_01.048.01.1{03}  saha vāmena na uṣo vyuchā duhitardivaḥ<BR>
RV_01.048.01.2{03}  saha dyumnena bṛhatā vibhāvari rāyā devi dāsvatī<BR>
RV_01.048.02.1{03}  aśvāvatīrgomatīrviśvasuvido bhūri cyavanta vastave<BR>
RV_01.048.02.2{03}  udīraya prati mā sūnṛtā uṣaścoda rādho maghonām<BR>
RV_01.048.03.1{03}  uvāsoṣā uchācca nu devī jīrā rathānām<BR>
RV_01.048.03.2{03}  ye asyā ācaraṇeṣu dadhrire samudre na śravasyavaḥ<BR>
RV_01.048.04.1{03}  uṣo ye te pra yāmeṣu yuñjate mano dānāya sūrayaḥ<BR>
RV_01.048.04.2{03}  atrāha tat kaṇva eṣāṃ kaṇvatamo nāma gṛṇāti nṛṇām<BR>
RV_01.048.05.1{03}  ā ghā yoṣeva sūnaryuṣā yāti prabhuñjatī<BR>
RV_01.048.05.2{03}  jarayantī vṛjanaṃ padvadīyata ut pātayati pakṣiṇaḥ<BR>
RV_01.048.06.1{04}  vi yā sṛjati samanaṃ vyarthinaḥ padāṃ na vetyodatī<BR>
RV_01.048.06.2{04}  vayo nakiṣ ṭe paptivāṃsa āsate vyuṣṭau vājinīvati<BR>
RV_01.048.07.1{04}  eṣāyukta parāvataḥ sūryasyodayanādadhi<BR>
RV_01.048.07.2{04}  śataṃ rathebhiḥ subhagoṣā iyaṃ vi yātyabhi mānuṣān<BR>
RV_01.048.08.1{04}  viśvamasyā nānāma cakṣase jagajjyotiṣ kṛṇoti sūnarī<BR>
RV_01.048.08.2{04}  apa dveṣo maghonī duhitā diva uṣā uchadapa sridhaḥ<BR>
RV_01.048.09.1{04}  uṣa ā bhāhi bhānunā candreṇa duhitardivaḥ<BR>
RV_01.048.09.2{04}  āvahantī bhūryasmabhyaṃ saubhagaṃ vyuchantī diviṣṭiṣu<BR>
RV_01.048.10.1{04}  viśvasya hi prāṇanaṃ jīvanaṃ tve vi yaduchasi sūnari<BR>
RV_01.048.10.2{04}  sā no rathena bṛhatā vibhāvari śrudhi citrāmaghe havam<BR>
RV_01.048.11.1{05}  uṣo vājaṃ hi vaṃsva yaścitro mānuṣe jane<BR>
RV_01.048.11.2{05}  tenā vaha sukṛto adhvarānupa ye tvā gṛṇanti vahnayaḥ<BR>
RV_01.048.12.1{05}  viśvān devānā vaha somapītaye 'ntarikṣāduṣastvam<BR>
RV_01.048.12.2{05}  sāsmāsu dhā gomadaśvāvadukthyamuṣo vājaṃ suvīryam<BR>
RV_01.048.13.1{05}  yasyā ruśanto arcayaḥ prati bhadrā adṛkṣata<BR>
RV_01.048.13.2{05}  sā no rayiṃ viśvavāraṃ supeśasamuṣā dadātu sugmyam<BR>
RV_01.048.14.1{05}  ye cid dhi tvām ṛṣayaḥ pūrva ūtaye juhūre 'vase mahi<BR>
RV_01.048.14.2{05}  sā na stomānabhi gṛṇīhi rādhasoṣaḥ śukreṇa śociṣā<BR>
RV_01.048.15.1{05}  uṣo yadadya bhānunā vi dvārāv ṛṇavo divaḥ<BR>
RV_01.048.15.2{05}  pra no yachatādavṛkaṃ pṛthu chardiḥ pra devi gomatīriṣaḥ<BR>
RV_01.048.16.1{05}  saṃ no rāyā bṛhatā viśvapeśasā mimikṣvā samiḷābhirā<BR>
RV_01.048.16.2{05}  saṃ dyumnena viśvaturoṣo mahi saṃ vājairvājinīvati <BR>
RV_01.049.01.1{06}  uṣo bhadrebhirā gahi divaścid rocanādadhi<BR>
RV_01.049.01.2{06}  vahantvaruṇapsava upa tvā somino gṛham<BR>
RV_01.049.02.1{06}  supeśasaṃ sukhaṃ rathaṃ yamadhyasthā uṣastvam<BR>
RV_01.049.02.2{06}  tenā suśravasaṃ janaṃ prāvādya duhitardivaḥ<BR>
RV_01.049.03.1{06}  vayaścit te patatriṇo dvipaccatuṣpadarjuni<BR>
RV_01.049.03.2{06}  uṣaḥ prārannṛtūnranu divo antebhyas pari<BR>
RV_01.049.04.1{06}  vyuchantī hi raśmibhirviśvamābhāsi rocanam<BR>
RV_01.049.04.2{06}  tāṃ tvāmuṣarvasūyavo gīrbhiḥ kaṇvā ahūṣata <BR>
<BR>
RV_01.050.01.1{07}  udu tyaṃ jātavedasaṃ devaṃ vahanti ketavaḥ<BR>
RV_01.050.01.2{07}  dṛśe viśvāya sūryam<BR>
RV_01.050.02.1{07}  apa tye tāyavo yathā nakṣatrā yantyaktubhiḥ<BR>
RV_01.050.02.2{07}  sūrāya viśvacakṣase<BR>
RV_01.050.03.1{07}  adṛśramasya ketavo vi raśmayo janānanu<BR>
RV_01.050.03.2{07}  bhrājanto agnayo yathā<BR>
RV_01.050.04.1{07}  taraṇirviśvadarśato jyotiṣkṛdasi sūrya<BR>
RV_01.050.04.2{07}  viśvamā bhāsirocanam<BR>
RV_01.050.05.1{07}  pratyaṃ devānāṃ viśaḥ pratyaṅṅ udeṣi mānuṣān<BR>
RV_01.050.05.2{07}  pratyaṃ viśvaṃ svardṛśe<BR>
RV_01.050.06.1{08}  yenā pāvaka cakṣasā bhuraṇyantaṃ janānanu<BR>
RV_01.050.06.2{08}  tvaṃ varuṇa paśyasi<BR>
RV_01.050.07.1{08}  vi dyāmeṣi rajas pṛthvahā mimāno aktubhiḥ<BR>
RV_01.050.07.2{08}  paśyañ janmāni sūrya<BR>
RV_01.050.08.1{08}  sapta tvā harito rathe vahanti deva sūrya<BR>
RV_01.050.08.2{08}  śociṣkeśaṃ vicakṣaṇa<BR>
RV_01.050.09.1{08}  ayukta sapta śundhyuvaḥ sūro rathasya naptyaḥ<BR>
RV_01.050.09.2{08}  tābhiryāti svayuktibhiḥ<BR>
RV_01.050.10.1{08}  ud vayaṃ tamasas pari jyotiṣ paśyanta uttaram<BR>
RV_01.050.10.2{08}  devaṃ devatrā sūryamaganma jyotiruttamam<BR>
RV_01.050.11.1{08}  udyannadya mitramaha ārohannuttarāṃ divam<BR>
RV_01.050.11.2{08}  hṛdrogaṃ mamasūrya harimāṇaṃ ca nāśaya<BR>
RV_01.050.12.1{08}  śukeṣu me harimāṇaṃ ropaṇākāsu dadhmasi<BR>
RV_01.050.12.2{08}  atho hāridraveṣu me harimāṇaṃ ni dadhmasi<BR>
RV_01.050.13.1{08}  udagādayamādityo viśvena sahasā saha<BR>
RV_01.050.13.2{08}  dviṣantaṃ mahyaṃ randhayan mo aham dviṣate radham <BR>
<BR>
RV_01.051.01.1{09}  abhi tyaṃ meṣaṃ puruhūtam ṛgmiyamindraṃ gīrbhirmadatā vasvo arṇavam<BR>
RV_01.051.01.2{09}  yasya dyāvo na vicaranti mānuṣā bhuje maṃhiṣṭhamabhi vipramarcata<BR>
RV_01.051.02.1{09}  abhīmavanvan svabhiṣṭimūtayo 'ntarikṣaprāṃ taviṣībhirāvṛtam<BR>
RV_01.051.02.2{09}  indraṃ dakṣāsa ṛbhavo madacyutaṃ śatakratuṃ javanī sūnṛtāruhat<BR>
RV_01.051.03.1{09}  tvaṃ gotramaṅgirobhyo 'vṛṇorapotātraye śatadureṣu gātuvit<BR>
RV_01.051.03.2{09}  sasena cid vimadāyāvaho vasvājāvadriṃ vāvasānasyanartayan<BR>
RV_01.051.04.1{09}  tvamapāmapidhānāvṛṇor apādhārayaḥ parvate dānumad vasu<BR>
RV_01.051.04.2{09}  vṛtraṃ yadindra śavasāvadhīrahimādit sūryaṃ divyārohayo dṛśe<BR>
RV_01.051.05.1{09}  tvaṃ māyābhirapa māyino 'dhamaḥ svadhābhirye adhi śuptāvajuhvata<BR>
RV_01.051.05.2{09}  tvaṃ piprornṛmaṇaḥ prārujaḥ puraḥ pra ṛjiśvānaṃ dasyuhatyeṣvāvitha<BR>
RV_01.051.06.1{10}  tvaṃ kutsaṃ śuṣṇahatyeṣvāvithārandhayo 'tithigvāya śambaram<BR>
RV_01.051.06.2{10}  mahāntaṃ cidarbudaṃ ni kramīḥ padā sanādeva dasyuhatyāya jajñiṣe<BR>
RV_01.051.07.1{10}  tve viśvā taviṣī sadhryag ghitā tava rādhaḥ somapīthāya harṣate<BR>
RV_01.051.07.2{10}  tava vajraścikite bāhvorhito vṛścā śatrorava viśvāni vṛṣṇyā<BR>
RV_01.051.08.1{10}  vi jānīhyāryān ye ca dasyavo barhiṣmate randhayā śāsadavratān<BR>
RV_01.051.08.2{10}  śākī bhava yajamānasya coditā viśvet tā te sadhamādeṣu cākana<BR>
RV_01.051.09.1{10}  anuvratāya randhayannapavratānābhūbhirindraḥ śnathayannanābhuvaḥ<BR>
RV_01.051.09.2{10}  vṛddhasya cid vardhato dyāminakṣata stavāno vamro vi jaghāna sandihaḥ<BR>
RV_01.051.10.1{10}  takṣad yat ta uśanā sahasā saho vi rodasī majmanā bādhate śavaḥ<BR>
RV_01.051.10.2{10}  ā tvā vātasya nṛmaṇo manoyuja ā pūryamāṇamavahannabhi śravaḥ<BR>
RV_01.051.11.1{11}  mandiṣṭa yaduśane kāvye sacānindro vaṅkū vaṅkutarādhi tiṣṭhati<BR>
RV_01.051.11.2{11}  ugro yayiṃ nirapaḥ srotasāsṛjad vi śuṣṇasya dṛṃhitā airayat puraḥ<BR>
RV_01.051.12.1{11}  ā smā rathaṃ vṛṣapāṇeṣu tiṣṭhasi śāryātasya prabhṛtāyeṣu mandase<BR>
RV_01.051.12.2{11}  indra yathā sutasomeṣu cākano 'narvāṇaṃślokamā rohase divi<BR>
RV_01.051.13.1{11}  adadā arbhāṃ mahate vacasyave kakṣīvate vṛcayāmindra sunvate<BR>
RV_01.051.13.2{11}  menābhavo vṛṣaṇaśvasya sukrato viśvet tā te savaneṣu pravācyā<BR>
RV_01.051.14.1{11}  indro aśrāyi sudhyo nireke pajreṣu stomo duryo na yūpaḥ<BR>
RV_01.051.14.2{11}  aśvayurgavyū rathayurvasūyurindra id rāyaḥ kṣayati prayantā<BR>
RV_01.051.15.1{11}  idaṃ namo vṛṣabhāya svarāje satyaśuṣmāya tavase 'vāci<BR>
RV_01.051.15.2{11}  asminnindra vṛjane sarvavīrāḥ smat sūribhistava śarman syāma <BR>
<BR>
RV_01.052.01.1{12}  tyaṃ su meṣaṃ mahayā svarvidaṃ śataṃ yasya subhvaḥ sākamīrate<BR>
RV_01.052.01.2{12}  atyaṃ na vājaṃ havanasyadaṃ rathamendraṃ vavṛtyāmavase suvṛktibhiḥ<BR>
RV_01.052.02.1{12}  sa parvato na dharuṇeṣvacyutaḥ sahasramūtistaviṣīṣu vāvṛdhe<BR>
RV_01.052.02.2{12}  indro yad vṛtramavadhīn nadīvṛtamubjannarṇāṃsijarhṛṣāṇo andhasā<BR>
RV_01.052.03.1{12}  sa hi dvaro dvariṣu vavra ūdhani candrabudhno madavṛddho manīṣibhiḥ<BR>
RV_01.052.03.2{12}  indraṃ tamahve svapasyayā dhiyā maṃhiṣṭharātiṃ sa hi paprirandhasaḥ<BR>
RV_01.052.04.1{12}  ā yaṃ pṛṇanti divi sadmabarhiṣaḥ samudraṃ na subhvaḥ svā abhiṣṭayaḥ<BR>
RV_01.052.04.2{12}  taṃ vṛtrahatye anu tasthurūtayaḥ śuṣmāindramavātā ahrutapsavaḥ<BR>
RV_01.052.05.1{12}  abhi svavṛṣṭiṃ made asya yudhyato raghvīriva pravaṇe sasrurūtayaḥ<BR>
RV_01.052.05.2{12}  indro yad vajrī dhṛṣamāṇo andhasā bhinad valasya paridhīnriva tritaḥ<BR>
RV_01.052.06.1{13}  parīṃ ghṛṇā carati titviṣe śavo 'po vṛtvī rajaso budhnamāśayat<BR>
RV_01.052.06.2{13}  vṛtrasya yat pravaṇe durgṛbhiśvano nijaghantha hanvorindra tanyatum<BR>
RV_01.052.07.1{13}  hradaṃ na hi tvā nyṛṣantyūrmayo brahmāṇīndra tava yāni vardhanā<BR>
RV_01.052.07.2{13}  tvaṣṭā cit te yujyaṃ vāvṛdhe śavastatakṣa vajramabhibhūtyojasam<BR>
RV_01.052.08.1{13}  jaghanvānu haribhiḥ sambhṛtakratavindra vṛtraṃ manuṣe gātuyannapaḥ<BR>
RV_01.052.08.2{13}  ayachathā bāhvorvajramāyasamadhārayo divyā sūryaṃ dṛśe<BR>
RV_01.052.09.1{13}  bṛhat svaścandramamavad yadukthyamakṛṇvata bhiyasā rohaṇaṃ divaḥ<BR>
RV_01.052.09.2{13}  yan mānuṣapradhanā indramūtayaḥ svarnṛṣāco maruto 'madannanu<BR>
RV_01.052.10.1{13}  dyauścidasyāmavānaheḥ svanādayoyavīd bhiyasā vajra indra te<BR>
RV_01.052.10.2{13}  vṛtrasya yad badbadhānasya rodasī made sutasya śavasābhinacchiraḥ<BR>
RV_01.052.11.1{14}  yadin nvindra pṛthivī daśabhujirahāni viśvā tatanantakṛṣṭayaḥ<BR>
RV_01.052.11.2{14}  atrāha te maghavan viśrutaṃ saho dyāmanu śavasā barhaṇā bhuvat<BR>
RV_01.052.12.1{14}  tvamasya pāre rajaso vyomanaḥ svabhūtyojā avase dhṛṣanmanaḥ<BR>
RV_01.052.12.2{14}  cakṛṣe bhūmiṃ pratimānamojaso 'paḥ svaḥ paribhūreṣyā divam<BR>
RV_01.052.13.1{14}  tvaṃ bhuvaḥ pratimānaṃ pṛthivyā ṛṣvavīrasya bṛhataḥ patirbhūḥ<BR>
RV_01.052.13.2{14}  viśvamāprā antarikṣaṃ mahitvā satyamaddhā nakiranyastvāvān<BR>
RV_01.052.14.1{14}  na yasya dyāvāpṛthivī anu vyaco na sindhavo rajaso antamānaśuḥ<BR>
RV_01.052.14.2{14}  nota svavṛṣṭiṃ made asya yudhyata eko anyaccakṛṣe viśvamānuṣak<BR>
RV_01.052.15.1{14}  ārcannatra marutaḥ sasminnājau viśve devāso amadannanutvā<BR>
RV_01.052.15.2{14}  vṛtrasya yad bhṛṣṭimatā vadhena ni tvamindra pratyānaṃ jaghantha <BR>
<BR>
RV_01.053.01.1{15}  nyū ṣu vācaṃ pra mahe bharāmahe gira indrāya sadane vivasvataḥ<BR>
RV_01.053.01.2{15}  nū cid dhi ratnaṃ sasatāmivāvidan na duṣṭutirdraviṇodeṣu śasyate<BR>
RV_01.053.02.1{15}  duro aśvasya dura indra gorasi duro yavasya vasuna inas patiḥ<BR>
RV_01.053.02.2{15}  śikṣānaraḥ pradivo akāmakarśanaḥ sakhā sakhibhyastamidaṃ gṛṇīmasi<BR>
RV_01.053.03.1{15}  śacīva indra purukṛd dyumattama tavedidamabhitaścekite vasu<BR>
RV_01.053.03.2{15}  ataḥ saṃgṛbhyābhibhūta ā bhara mā tvāyato jarituḥ kāmamūnayīḥ<BR>
RV_01.053.04.1{15}  ebhirdyubhiḥ sumanā ebhirindubhirnirundhāno amatiṃ gobhiraśvinā<BR>
RV_01.053.04.2{15}  indreṇa dasyuṃ darayanta indubhiryutadveṣasaḥsamiṣā rabhemahi<BR>
RV_01.053.05.1{15}  samindra rāyā samiṣā rabhemahi saṃ vājebhiḥ puruścandrairabhidyubhiḥ<BR>
RV_01.053.05.2{15}  saṃ devyā pramatyā vīraśuṣmayā goagrayāśvāvatyā rabhemahi<BR>
RV_01.053.06.1{16}  te tvā madā amadan tāni vṛṣṇyā te somāso vṛtrahatyeṣu satpate<BR>
RV_01.053.06.2{16}  yat kārave daśa vṛtrāṇyaprati barhiṣmate ni sahasrāṇi barhayaḥ<BR>
RV_01.053.07.1{16}  yudhā yudhamupa ghedeṣi dhṛṣṇuyā purā puraṃ samidaṃ haṃsyojasā<BR>
RV_01.053.07.2{16}  namyā yadindra sakhyā parāvati nibarhayo namuciṃ nāma māyinam<BR>
RV_01.053.08.1{16}  tvaṃ karañjamuta parṇayaṃ vadhīstejiṣṭhayātithigvasyavartanī<BR>
RV_01.053.08.2{16}  tvaṃ śatā vaṅgṛdasyābhinat puro 'nānudaḥ pariṣūtā ṛjiśvanā<BR>
RV_01.053.09.1{16}  tvametāñ janarājño dvirdaśābandhunā suśravasopajagmuṣaḥ<BR>
RV_01.053.09.2{16}  ṣaṣṭiṃ sahasrā navatiṃ nava śruto ni cakreṇa rathyā duṣpadāvṛṇak<BR>
RV_01.053.10.1{16}  tvamāvitha suśravasaṃ tavotibhistava trāmabhirindra tūrvayāṇam<BR>
RV_01.053.10.2{16}  tvamasmai kutsamatithigvamāyuṃ mahe rājñe yūne arandhanāyaḥ<BR>
RV_01.053.11.1{16}  ya udṛcīndra devagopāḥ sakhāyaste śivatamā asāma<BR>
RV_01.053.11.2{16}  tvāṃ stoṣāma tvayā suvīrā drāghīya āyuḥ prataraṃ dadhānāḥ <BR>
<BR>
RV_01.054.01.1{17}  mā no asmin maghavan pṛtsvaṃhasi nahi te antaḥ śavasaḥ parīṇaśe<BR>
RV_01.054.01.2{17}  akrandayo nadyo roruvad vanā kathā na kṣoṇīrbhiyasā samārata<BR>
RV_01.054.02.1{17}  arcā śakrāya śākine śacīvate śṛṇvantamindraṃ mahayannabhi ṣṭuhi<BR>
RV_01.054.02.2{17}  yo dhṛṣṇunā śavasā rodasī ubhe vṛṣā vṛṣatvā vṛṣabho nyṛñjate<BR>
RV_01.054.03.1{17}  arcā dive bṛhate śūṣyaṃ vacaḥ svakṣatraṃ yasya dhṛṣato dhṛṣan manaḥ<BR>
RV_01.054.03.2{17}  bṛhacchravā asuro barhaṇā kṛtaḥ puro haribhyāṃ vṛṣabho ratho hi ṣaḥ<BR>
RV_01.054.04.1{17}  tvaṃ divo bṛhataḥ sānu kopayo 'va tmanā dhṛṣatā śambaraṃ bhinat<BR>
RV_01.054.04.2{17}  yan māyino vrandino mandinā dhṛṣacchitāṃ gabhastimaśaniṃ pṛtanyasi<BR>
RV_01.054.05.1{17}  ni yad vṛṇakṣi śvasanasya mūrdhani śuṣṇasya cid vrandinororuvad vanā<BR>
RV_01.054.05.2{17}  prācīnena manasā barhaṇāvatā yadadyā cit kṛṇavaḥ kastvā pari<BR>
RV_01.054.06.1{18}  tvamāvitha naryaṃ turvaśaṃ yaduṃ tvaṃ turvītiṃ vayyaṃśatakrato<BR>
RV_01.054.06.2{18}  tvaṃ rathametaśaṃ kṛtvye dhane tvaṃ puro navatiṃ dambhayo nava<BR>
RV_01.054.07.1{18}  sa ghā rājā satpatiḥ śūśuvajjano rātahavyaḥ prati yaḥ śāsaminvati<BR>
RV_01.054.07.2{18}  ukthā vā yo abhigṛṇāti rādhasā dānurasmā uparā pinvate divaḥ<BR>
RV_01.054.08.1{18}  asamaṃ kṣatramasamā manīṣā pra somapā apasā santu neme<BR>
RV_01.054.08.2{18}  ye ta indra daduṣo vardhayanti mahi kṣatraṃ sthaviraṃ vṛṣṇyaṃ ca<BR>
RV_01.054.09.1{18}  tubhyedete bahulā adridugdhāścamūṣadaścamasā indrapānāḥ<BR>
RV_01.054.09.2{18}  vyaśnuhi tarpayā kāmameṣāmathā mano vasudeyāya kṛṣva<BR>
RV_01.054.10.1{18}  apāmatiṣṭhad dharuṇahvaraṃ tamo 'ntarvṛtrasya jaṭhareṣuparvataḥ<BR>
RV_01.054.10.2{18}  abhīmindro nadyo vavriṇā hitā viśvā anuṣṭhāḥ pravaṇeṣu jighnate<BR>
RV_01.054.11.1{18}  sa śevṛdhamadhi dhā dyumnamasme mahi kṣatraṃ janāṣāḷindra tavyam<BR>
RV_01.054.11.2{18}  rakṣā ca no maghonaḥ pāhi sūrīn rāye ca naḥ svapatyā iṣe dhāḥ <BR>
<BR>
RV_01.055.01.1{19}  divaścidasya varimā vi papratha indraṃ na mahnā pṛthivīcana prati<BR>
RV_01.055.01.2{19}  bhīmastuviṣmāñcarṣaṇibhya ātapaḥ śiśīte vajraṃ tejase na vaṃsagaḥ<BR>
RV_01.055.02.1{19}  so arṇavo na nadyaḥ samudriyaḥ prati gṛbhṇāti viśritā varīmabhiḥ<BR>
RV_01.055.02.2{19}  indraḥ somasya pītaye vṛṣāyate sanāt sa yudhma ojasā panasyate<BR>
RV_01.055.03.1{19}  tvaṃ tamindra parvataṃ na bhojase maho nṛmṇasya dharmaṇāmirajyasi<BR>
RV_01.055.03.2{19}  pra vīryeṇa devatāti cekite viśvasmā ugraḥ karmaṇe purohitaḥ<BR>
RV_01.055.04.1{19}  sa id vane namasyubhirvacasyate cāru janeṣu prabruvāṇa indriyam<BR>
RV_01.055.04.2{19}  vṛṣā chandurbhavati haryato vṛṣā kṣemeṇa dhenāmmaghavā yadinvati<BR>
RV_01.055.05.1{19}  sa in mahāni samithāni majmanā kṛṇoti yudhma ojasā janebhyaḥ<BR>
RV_01.055.05.2{19}  adhā cana śrad dadhati tviṣīmata indrāya vajraṃ nighanighnate vadham<BR>
RV_01.055.06.1{20}  sa hi śravasyuḥ sadanāni kṛtrimā kṣmayā vṛdhāna ojasāvināśayan<BR>
RV_01.055.06.2{20}  jyotīṃṣi kṛṇvannavṛkāṇi yajyave 'va sukratuḥ sartavā apaḥ sṛjat<BR>
RV_01.055.07.1{20}  dānāya manaḥ somapāvannastu te 'rvāñcā harī vandanaśrudā kṛdhi<BR>
RV_01.055.07.2{20}  yamiṣṭhāsaḥ sārathayo ya indra te na tvā ketāā dabhnuvanti bhūrṇayaḥ<BR>
RV_01.055.08.1{20}  aprakṣitaṃ vasu bibharṣi hastayoraṣāḷhaṃ sahastanvi śruto dadhe<BR>
RV_01.055.08.2{20}  āvṛtāso 'vatāso na kartṛbhistanūṣu te kratavaindra bhūrayaḥ <BR>
<BR>
RV_01.056.01.1{21}  eṣa pra pūrvīrava tasya camriṣo 'tyo na yoṣāmudayaṃsta bhurvaṇiḥ<BR>
RV_01.056.01.2{21}  dakṣaṃ mahe pāyayate hiraṇyayaṃ rathamāvṛtyā hariyogam ṛbhvasam<BR>
RV_01.056.02.1{21}  taṃ gūrtayo nemanniṣaḥ parīṇasaḥ samudraṃ na saṃcaraṇe saniṣyavaḥ<BR>
RV_01.056.02.2{21}  patiṃ dakṣasya vidathasya nū saho giriṃ na venā adhi roha tejasā<BR>
RV_01.056.03.1{21}  sa turvaṇirmahānareṇu pauṃsye girerbhṛṣṭirna bhrājate tujā śavaḥ<BR>
RV_01.056.03.2{21}  yena śuṣṇaṃ māyinamāyaso made dudhraābhūṣu rāmayan ni dāmani<BR>
RV_01.056.04.1{21}  devī yadi taviṣī tvāvṛdhotaya indraṃ siṣaktyuṣasaṃ na sūryaḥ<BR>
RV_01.056.04.2{21}  yo dhṛṣṇunā śavasā bādhate tama iyarti reṇuṃ bṛhadarhariṣvaṇiḥ<BR>
RV_01.056.05.1{21}  vi yat tiro dharuṇamacyutaṃ rajo 'tiṣṭhipo diva ātāsubarhaṇā<BR>
RV_01.056.05.2{21}  svarmīḷhe yan mada indra harṣyāhan vṛtraṃ nirapāmaubjo arṇavam<BR>
RV_01.056.06.1{21}  tvaṃ divo dharuṇaṃ dhiṣa ojasā pṛthivyā indra sadaneṣu māhinaḥ<BR>
RV_01.056.06.2{21}  tvaṃ sutasya made ariṇā apo vi vṛtrasya samayā pāṣyārujaḥ <BR>
<BR>
RV_01.057.01.1{22}  pra maṃhiṣṭhāya bṛhate bṛhadraye satyaśuṣmāya tavase matiṃ bhare<BR>
RV_01.057.01.2{22}  apāmiva pravaṇe yasya durdharaṃ rādho viśvāyuśavase apāvṛtam<BR>
RV_01.057.02.1{22}  adha te viśvamanu hāsadiṣṭaya āpo nimneva savanā haviṣmataḥ<BR>
RV_01.057.02.2{22}  yat parvate na samaśīta haryata indrasya vajraḥ śnathitā hiraṇyayaḥ<BR>
RV_01.057.03.1{22}  asmai bhīmāya namasā samadhvara uṣo na śubhra ā bharāpanīyase<BR>
RV_01.057.03.2{22}  yasya dhāma śravase nāmendriyaṃ jyotirakāriharito nāyase<BR>
RV_01.057.04.1{22}  ime ta indra te vayaṃ puruṣṭuta ye tvārabhya carāmasi prabhūvaso<BR>
RV_01.057.04.2{22}  nahi tvadanyo girvaṇo giraḥ saghat kṣoṇīriva prati no harya tad vacaḥ<BR>
RV_01.057.05.1{22}  bhūri ta indra vīryaṃ tava smasyasya stoturmaghavan kāmamā pṛṇa<BR>
RV_01.057.05.2{22}  anu te dyaurbṛhatī vīryaṃ mama iyaṃ ca te pṛthivī nema ojase<BR>
RV_01.057.06.1{22}  tvaṃ tamindra parvataṃ mahāmuruṃ vajreṇa vajrin parvaśaścakartitha<BR>
RV_01.057.06.2{22}  avāsṛjo nivṛtāḥ sartavā apaḥ satrā viśvaṃ dadhiṣe kevalaṃ sahaḥ <BR>
<BR>
RV_01.058.01.1{23}  nū cit sahojā amṛto ni tundate hotā yad dūto abhavad vivasvataḥ<BR>
RV_01.058.01.2{23}  vi sādhiṣṭhebhiḥ pathibhī rajo mama ā devatātāhaviṣā vivāsati<BR>
RV_01.058.02.1{23}  ā svamadma yuvamāno ajarastṛṣvaviṣyannataseṣu tiṣṭhati<BR>
RV_01.058.02.2{23}  atyo na pṛṣṭhaṃ pruṣitasya rocate divo na sānu stanayannacikradat<BR>
RV_01.058.03.1{23}  krāṇā rudrebhirvasubhiḥ purohito hotā niṣatto rayiṣāḷamartyaḥ<BR>
RV_01.058.03.2{23}  ratho na vikṣv ṛñjasāna āyuṣu vyānuṣag vāryā deva ṛṇvati<BR>
RV_01.058.04.1{23}  vi vātajūto ataseṣu tiṣṭhate vṛthā juhūbhiḥ sṛṇyā tuviṣvaṇiḥ<BR>
RV_01.058.04.2{23}  tṛṣu yadagne vanino vṛṣāyase kṛṣṇaṃ ta ema ruśadūrme ajara<BR>
RV_01.058.05.1{23}  tapurjambho vana ā vātacodito yūthe na sāhvānava vāti vaṃsagaḥ<BR>
RV_01.058.05.2{23}  abhivrajannakṣitaṃ pājasā rajaḥ sthātuścarathaṃ bhayate patatriṇaḥ<BR>
RV_01.058.06.1{24}  dadhuṣ ṭvā bhṛgavo mānuṣeṣvā rayiṃ na cāruṃ suhavaṃ janebhyaḥ<BR>
RV_01.058.06.2{24}  hotāramagne atithiṃ vareṇyaṃ mitraṃ na śevaṃ divyāya janmane<BR>
RV_01.058.07.1{24}  hotāraṃ sapta juhvo yajiṣṭhaṃ yaṃ vāghato vṛṇate adhvareṣu<BR>
RV_01.058.07.2{24}  agniṃ viśveṣāmaratiṃ vasūnāṃ saparyāmi prayasā yāmi ratnam<BR>
RV_01.058.08.1{24}  achidrā sūno sahaso no adya stotṛbhyo mitramahaḥ śarma yacha<BR>
RV_01.058.08.2{24}  agne gṛṇantamaṃhasa uruṣyorjo napāt pūrbhirāyasībhiḥ<BR>
RV_01.058.09.1{24}  bhavā varūthaṃ gṛṇate vibhāvo bhavā maghavan maghavadbhyaḥśarma<BR>
RV_01.058.09.2{24}  uruṣyāgne aṃhaso gṛṇantaṃ prātarmakṣū dhiyāvasurjagamyāt <BR>
<BR>
RV_01.059.01.1{25}  vayā idagne agnayaste anye tve viśve amṛtā mādayante<BR>
RV_01.059.01.2{25}  vaiśvānara nābhirasi kṣitīnāṃ sthūṇeva janānupamid yayantha<BR>
RV_01.059.02.1{25}  mūrdhā divo nābhiragniḥ pṛthivyā athābhavadaratī rodasyoḥ<BR>
RV_01.059.02.2{25}  taṃ tvā devāso 'janayanta devaṃ vaiśvānara jyotiridāryāya<BR>
RV_01.059.03.1{25}  ā sūrye na raśmayo dhruvāso vaiśvānare dadhire 'gnā vasūni<BR>
RV_01.059.03.2{25}  yā parvateṣvoṣadhīṣvapsu yā mānuṣeṣvasi tasya rājā<BR>
RV_01.059.04.1{25}  bṛhatī iva sūnave rodasī giro hotā manuṣyo na dakṣaḥ<BR>
RV_01.059.04.2{25}  svarvate satyaśuṣmāya pūrvīrvaiśvānarāya nṛtamāya yahvīḥ<BR>
RV_01.059.05.1{25}  divaścit te bṛhato jātavedo vaiśvānara pra ririce mahitvam<BR>
RV_01.059.05.2{25}  rājā kṛṣṭīnāmasi mānuṣīṇāṃ yudhā devebhyo varivaścakartha<BR>
RV_01.059.06.1{25}  pra nū mahitvaṃ vṛṣabhasya vocaṃ yaṃ pūravo vṛtrahaṇaṃ sacante<BR>
RV_01.059.06.2{25}  vaiśvānaro dasyumagnirjaghanvānadhūnot kāṣṭhā ava śambaraṃ bhet<BR>
RV_01.059.07.1{25}  vaiśvānaro mahimnā viśvakṛṣṭirbharadvājeṣu yajato vibhāvā<BR>
RV_01.059.07.2{25}  śātavaneye śatinībhiragniḥ puruṇīthe jarate sūnṛtāvān <BR>
<BR>
RV_01.060.01.1{26}  vahniṃ yaśasaṃ vidathasya ketuṃ suprāvyaṃ dūtaṃ sadyoartham<BR>
RV_01.060.01.2{26}  dvijanmānaṃ rayimiva praśastaṃ rātiṃ bharad bhṛgavemātariśvā<BR>
RV_01.060.02.1{26}  asya śāsurubhayāsaḥ sacante haviṣmanta uśijo ye ca martāḥ<BR>
RV_01.060.02.2{26}  divaścit pūrvo nyasādi hotāpṛchyo viśpatirvikṣuvedhāḥ<BR>
RV_01.060.03.1{26}  taṃ navyasī hṛda ā jāyamānamasmat sukīrtirmadhujihvamaśyāḥ<BR>
RV_01.060.03.2{26}  yam ṛtvijo vṛjane mānuṣāsaḥ prayasvanta āyavo jījananta<BR>
RV_01.060.04.1{26}  uśik pāvako vasurmānuṣeṣu vareṇyo hotādhāyi vikṣu<BR>
RV_01.060.04.2{26}  damūnā gṛhapatirdama ā agnirbhuvad rayipatī rayīṇām<BR>
RV_01.060.05.1{26}  taṃ tvā vayaṃ patimagne rayīṇāṃ pra śaṃsāmo matibhirgotamāsaḥ<BR>
RV_01.060.05.2{26}  āśuṃ na vājambharaṃ marjayantaḥ prātarmakṣū dhiyāvasurjagamyāt <BR>
<BR>
RV_01.061.01.1{27}  asmā idu pra tavase turāya prayo na harmi stomaṃ māhināya<BR>
RV_01.061.01.2{27}  ṛcīṣamāyādhrigava ohamindrāya brahmāṇi rātatamā<BR>
RV_01.061.02.1{27}  asmā idu praya iva pra yaṃsi bharāmyāṅgūṣaṃ bādhe suvṛkti<BR>
RV_01.061.02.2{27}  indrāya hṛdā manasā manīṣā pratnāya patye dhiyomarjayanta<BR>
RV_01.061.03.1{27}  asmā idu tyamupamaṃ svarṣāṃ bharāmyāṅgūṣamāsyena<BR>
RV_01.061.03.2{27}  maṃhiṣṭhamachoktibhirmatīnāṃ suvṛktibhiḥ sūriṃ vāvṛdhadhyai<BR>
RV_01.061.04.1{27}  asmā idu stomaṃ saṃ hinomi rathaṃ na taṣṭeva tatsināya<BR>
RV_01.061.04.2{27}  giraśca girvāhase suvṛktīndrāya viśvaminvaṃ medhirāya<BR>
RV_01.061.05.1{27}  asmā idu saptimiva śravasyendrāyārkaṃ juhvā samañje<BR>
RV_01.061.05.2{27}  vīraṃ dānaukasaṃ vandadhyai purāṃ gūrtaśravasaṃ darmāṇam<BR>
RV_01.061.06.1{28}  asmā idu tvaṣṭā takṣad vajraṃ svapastamaṃ svaryaṃ raṇāya<BR>
RV_01.061.06.2{28}  vṛtrasya cid vidad yena marma tujannīśānastujatā kiyedhāḥ<BR>
RV_01.061.07.1{28}  asyedu mātuḥ savaneṣu sadyo mahaḥ pituṃ papivāñcārvannā<BR>
RV_01.061.07.2{28}  muṣāyad viṣṇuḥ pacataṃ sahīyān vidhyad varāhantiro adrimastā<BR>
RV_01.061.08.1{28}  asmā idu gnāścid devapatnīrindrāyārkamahihatya ūvuḥ<BR>
RV_01.061.08.2{28}  pari dyāvāpṛthivī jabhra urvī nāsya te mahimānaṃ pariṣṭaḥ<BR>
RV_01.061.09.1{28}  asyedeva pra ririce mahitvaṃ divas pṛthivyāḥ paryantarikṣāt<BR>
RV_01.061.09.2{28}  svarāḷ indro dama ā viśvagūrtaḥ svariramatro vavakṣe raṇāya<BR>
RV_01.061.10.1{28}  asyedeva śavasā śuṣantaṃ vi vṛścad vajreṇa vṛtramindraḥ<BR>
RV_01.061.10.2{28}  gā na vrāṇā avanīramuñcadabhi śravo dāvane sacetāḥ<BR>
RV_01.061.11.1{29}  asyedu tveṣasā ranta sindhavaḥ pari yad vajreṇa sīmayachat<BR>
RV_01.061.11.2{29}  īśānakṛd dāśuṣe daśasyan turvītaye gādhaṃ turvaṇiḥ kaḥ<BR>
RV_01.061.12.1{29}  asmā idu pra bharā tūtujāno vṛtrāya vajramīśānaḥ kiyedhāḥ<BR>
RV_01.061.12.2{29}  gorna parva vi radā tiraśceṣyannarṇāṃsyapāṃ caradhyai<BR>
RV_01.061.13.1{29}  asyedu pra brūhi pūrvyāṇi turasya karmāṇi navya ukthaiḥ<BR>
RV_01.061.13.2{29}  yudhe yadiṣṇāna āyudhāny ṛghāyamāṇo niriṇāti śatrūn<BR>
RV_01.061.14.1{29}  asyedu bhiyā girayaśca dṛḷhā dyāvā ca bhūmā januṣastujete<BR>
RV_01.061.14.2{29}  upo venasya joguvāna oṇiṃ sadyo bhuvad vīryāya nodhāḥ<BR>
RV_01.061.15.1{29}  asmā idu tyadanu dāyyeṣāmeko yad vavne bhūrerīśānaḥ<BR>
RV_01.061.15.2{29}  praitaśaṃ sūrye paspṛdhānaṃ sauvaśvye suṣvimāvadindraḥ<BR>
RV_01.061.16.1{29}  evā te hāriyojanā suvṛktīndra brahmāṇi gotamāso akran<BR>
RV_01.061.16.2{29}  aiṣu viśvapeśasaṃ dhiyaṃ dhāḥ prātar makṣū dhiyāvasur jagamyāt<BR>
<BR>
RV_01.062.01.1{01}  pra manmahe śavasānāya śūṣamāṅgūṣaṃ girvaṇase aṅgirasvat<BR>
RV_01.062.01.2{01}  suvṛktibhiḥ stuvata ṛgmiyāyārcāmārkaṃ nare viśrutāya<BR>
RV_01.062.02.1{01}  pra vo mahe mahi namo bharadhvamāṅgūṣyaṃ śavasānāya sāma<BR>
RV_01.062.02.2{01}  yenā naḥ pūrve pitaraḥ padajñā arcanto aṅgiraso gā avindan<BR>
RV_01.062.03.1{01}  indrasyāṅgirasāṃ ceṣṭau vidat saramā tanayāya dhāsim<BR>
RV_01.062.03.2{01}  bṛhaspatirbhinadadriṃ vidad gāḥ samusriyābhirvāvaśanta naraḥ<BR>
RV_01.062.04.1{01}  sa suṣṭubhā sa stubhā sapta vipraiḥ svareṇādriṃ svaryo navagvaiḥ<BR>
RV_01.062.04.2{01}  saraṇyubhiḥ phaligamindra śakra valaṃ raveṇadarayo daśagvaiḥ<BR>
RV_01.062.05.1{01}  gṛṇāno aṅgirobhirdasma vi varuṣasā sūryeṇa gobhirandhaḥ<BR>
RV_01.062.05.2{01}  vi bhūmyā aprathaya indra sānu divo raja uparamastabhāyaḥ<BR>
RV_01.062.06.1{02}  tadu prayakṣatamamasya karma dasmasya cārutamamasti daṃsaḥ<BR>
RV_01.062.06.2{02}  upahvare yaduparā apinvan madhvarṇaso nadyaścatasraḥ<BR>
RV_01.062.07.1{02}  dvitā vi vavre sanajā sanīḷe ayāsya stavamānebhirarkaiḥ<BR>
RV_01.062.07.2{02}  bhago na mene parame vyomannadhārayad rodasī sudaṃsāḥ<BR>
RV_01.062.08.1{02}  sanād divaṃ pari bhūmā virūpe punarbhuvā yuvatī svebhirevaiḥ<BR>
RV_01.062.08.2{02}  kṛṣṇebhiraktoṣā ruśadbhirvapurbhirā carato anyānyā<BR>
RV_01.062.09.1{02}  sanemi sakhyaṃ svapasyamānaḥ sūnurdādhāra śavasā sudaṃsāḥ<BR>
RV_01.062.09.2{02}  āmāsu cid dadhiṣe pakvamantaḥ payaḥ kṛṣṇāsu ruśad rohiṇīṣu<BR>
RV_01.062.10.1{02}  sanāt sanīlā avanīravātā vratā rakṣante amṛtāḥ sahobhiḥ<BR>
RV_01.062.10.2{02}  purū sahasrā janayo na patnīrduvasyanti svasāro ahrayāṇam<BR>
RV_01.062.11.1{03}  sanāyuvo namasā navyo arkairvasūyavo matayo dasma dadruḥ<BR>
RV_01.062.11.2{03}  patiṃ na patnīruśatīruśantaṃ spṛśanti tvā śavasāvanmanīṣāḥ<BR>
RV_01.062.12.1{03}  sanādeva tava rāyo gabhastau na kṣīyante nopa dasyanti dasma<BR>
RV_01.062.12.2{03}  dyumānasi kratumānindra dhīraḥ śikṣā śacīvastava naḥ śacībhiḥ<BR>
RV_01.062.13.1{03}  sanāyate gotama indra navyamatakṣad brahma hariyojanāya<BR>
RV_01.062.13.2{03}  sunīthāya naḥ śavasāna nodhāḥ prātar makṣū dhiyāvasur jagamyāt<BR>
<BR>
RV_01.063.01.1{04}  tvaṃ mahānindra yo ha śuṣmairdyāvā jajñānaḥ pṛthivīame dhāḥ<BR>
RV_01.063.01.2{04}  yad dha te viśvā girayaścidabhvā bhiyā dṛḷhāsaḥ kiraṇā naijan<BR>
RV_01.063.02.1{04}  ā yad dharī indra vivratā verā te vajraṃ jaritā bāhvordhāt<BR>
RV_01.063.02.2{04}  yenāviharyatakrato amitrān pura iṣṇāsi puruhūta pūrvīḥ<BR>
RV_01.063.03.1{04}  tvaṃ satya indra dhṛṣṇuretān tvam ṛbhukṣā naryastvaṃṣāṭ<BR>
RV_01.063.03.2{04}  tvaṃ śuṣṇaṃ vṛjane pṛkṣa āṇau yūne kutsāyadyumate sacāhan<BR>
RV_01.063.04.1{04}  tvaṃ ha tyadindra codīḥ sakhā vṛtraṃ yad vajrin vṛṣakarmannubhnāḥ<BR>
RV_01.063.04.2{04}  yad dha śūra vṛṣamaṇaḥ parācairvi dasyūnryonāvakṛto vṛthāṣāṭ<BR>
RV_01.063.05.1{04}  tvaṃ ha tyadindrāriṣaṇyan dṛḷhasya cin martānāmajuṣṭau<BR>
RV_01.063.05.2{04}  vyasmadā kāṣṭhā arvate varghaneva vajriñchnathihyamitrān<BR>
RV_01.063.06.1{05}  tvāṃ ha tyadindrārṇasātau svarmīḷhe nara ājā havante<BR>
RV_01.063.06.2{05}  tava svadhāva iyamā samarya ūtirvājeṣvatasāyyā bhūt<BR>
RV_01.063.07.1{05}  tvaṃ ha tyadindra sapta yudhyan puro vajrin purukutsāya dardaḥ<BR>
RV_01.063.07.2{05}  barhirna yat sudāse vṛthā vargaṃho rājan varivaḥ pūrave kaḥ<BR>
RV_01.063.08.1{05}  tvaṃ tyāṃ na indra deva citrāmiṣamāpo na pīpayaḥ parijman<BR>
RV_01.063.08.2{05}  yayā śūra pratyasmabhyaṃ yaṃsi tmanamūrjaṃ na viśvadha kṣaradhyai<BR>
RV_01.063.09.1{05}  akāri ta indra gotamebhirbrahmāṇyoktā namasā haribhyām<BR>
RV_01.063.09.2{05}  supeśasaṃ vājamā bharā naḥ prātar makṣū dhiyāvasur jagamyāt <BR>
<BR>
RV_01.064.01.1{06}  vṛṣṇe śardhāya sumakhāya vedhase nodhaḥ suvṛktiṃ pra bharā marudbhyaḥ<BR>
RV_01.064.01.2{06}  apo na dhīro manasā suhastyo giraḥ samañje vidatheṣvābhuvaḥ<BR>
RV_01.064.02.1{06}  te jajñire diva ṛṣvāsa ukṣaṇo rudrasya maryā asurā arepasaḥ<BR>
RV_01.064.02.2{06}  pāvakāsaḥ śucayaḥ sūryā iva satvāno na drapsinoghoravarpasaḥ<BR>
RV_01.064.03.1{06}  yuvāno rudrā ajarā abhogghano vavakṣuradhrigāvaḥ parvatā iva<BR>
RV_01.064.03.2{06}  dṛḷhā cid viśvā bhuvanāni pārthivā pra cyāvayantidivyāni majmanā<BR>
RV_01.064.04.1{06}  citrairañjibhirvapuṣe vyañjate vakṣassu rukmānadhi yetire śubhe<BR>
RV_01.064.04.2{06}  aṃseṣveṣāṃ ni mimṛkṣur ṛṣṭayaḥ sākaṃ jajñire svadhayā divo naraḥ<BR>
RV_01.064.05.1{06}  īśānakṛto dhunayo riśādaso vātān vidyutastaviṣībhirakrata<BR>
RV_01.064.05.2{06}  duhantyūdhardivyāni dhūtayo bhūmiṃ pinvanti payasāparijrayaḥ<BR>
RV_01.064.06.1{07}  pinvantyapo marutaḥ sudānavaḥ payo ghṛtavad vidatheṣvābhuvaḥ<BR>
RV_01.064.06.2{07}  atyaṃ na mihe vi nayanti vājinamutsaṃ duhanti stanayantamakṣitam<BR>
RV_01.064.07.1{07}  mahiṣāso māyinaścitrabhānavo girayo na svatavaso raghuṣyadaḥ<BR>
RV_01.064.07.2{07}  mṛgā iva hastinaḥ khādathā vanā yadāruṇīṣu taviṣīrayugdhvam<BR>
RV_01.064.08.1{07}  siṃhā iva nānadati pracetasaḥ piśā iva supiśo viśvavedasaḥ<BR>
RV_01.064.08.2{07}  kṣapo jinvantaḥ pṛṣatībhir ṛṣṭibhiḥ samit sabādhaḥ śavasāhimanyavaḥ<BR>
RV_01.064.09.1{07}  rodasī ā vadatā gaṇaśriyo nṛṣācaḥ śūrāḥ śavasāhimanyavaḥ<BR>
RV_01.064.09.2{07}  ā vandhureṣvamatirna darśatā vidyun na tasthau maruto ratheṣu vaḥ<BR>
RV_01.064.10.1{07}  viśvavedaso rayibhiḥ samokasaḥ sammiślāsastaviṣībhirvirapśinaḥ<BR>
RV_01.064.10.2{07}  astāra iṣuṃ dadhire gabhastyoranantaśuṣmā vṛṣakhādayo naraḥ<BR>
RV_01.064.11.1{08}  hiraṇyayebhiḥ pavibhiḥ payovṛdha ujjighnanta āpathyo na parvatān<BR>
RV_01.064.11.2{08}  makhā ayāsaḥ svasṛto dhruvacyuto dudhrakṛto maruto bhrājadṛṣṭayaḥ<BR>
RV_01.064.12.1{08}  ghṛṣuṃ pāvakaṃ vaninaṃ vicarṣaṇiṃ rudrasya sūnuṃ havasā gṛṇīmasi<BR>
RV_01.064.12.2{08}  rajasturaṃ tavasaṃ mārutaṃ gaṇam ṛjīṣiṇaṃvṛṣaṇaṃ saścata śriye<BR>
RV_01.064.13.1{08}  pra nū sa martaḥ śavasā janānati tasthau va ūtī maruto yamāvata<BR>
RV_01.064.13.2{08}  arvadbhirvajaṃ bharate dhanā nṛbhirāpṛchyaṃkratumā kṣeti puṣyati<BR>
RV_01.064.14.1{08}  carkṛtyaṃ marutaḥ pṛtsu duṣṭaraṃ dyumantaṃ śuṣmaṃ maghavatsu dhattana<BR>
RV_01.064.14.2{08}  dhanaspṛtamukthyaṃ viśvacarṣaṇiṃ tokaṃ puṣyema tanayaṃ śataṃ himaḥ<BR>
RV_01.064.15.1{08}  nū ṣṭhiraṃ maruto vīravantam ṛtīṣāhaṃ rayimasmāsu dhatta<BR>
RV_01.064.15.2{08}  sahasriṇaṃ śatinaṃ śūśuvāṃsaṃ prātar makṣū dhiyāvasur jagamyāt <BR>
<BR>
RV_01.065.01.1{09}  paśvā na tāyuṃ guhā catantaṃ namo yujānaṃ namo vahantam<BR>
RV_01.065.01.2{09}  sajoṣā dhīrāḥ padairanu gmannupa tvā sīdan viśveyajatrāḥ<BR>
RV_01.065.02.1{09}  ṛtasya devā anu vratā gurbhuvat pariṣṭirdyaurna bhūma<BR>
RV_01.065.02.2{09}  vardhantīmāpaḥ panvā suśiśvim ṛtasya yonā garbhe sujātam<BR>
RV_01.065.03.1{09}  puṣṭirna raṇvā kṣitirna pṛthivī girirna bhujma kṣodo na śambhu<BR>
RV_01.065.03.2{09}  atyo nājman sargaprataktaḥ sindhurna kṣodaḥ ka īṃ varāte<BR>
RV_01.065.04.1{09}  jāmiḥ sindhūnāṃ bhrāteva svasrāmibhyān na rājā vanānyatti<BR>
RV_01.065.04.2{09}  yad vātajūto vanā vyasthādagnirha dāti romā pṛthivyāḥ<BR>
RV_01.065.05.1{09}  śvasityapsu haṃso na sīdan kratvā cetiṣṭho viśāmuṣarbhut<BR>
RV_01.065.05.2{09}  somo na vedhā ṛtaprajātaḥ paśurna śiśvā vibhurdūrebhāḥ <BR>
<BR>
RV_01.066.01.1{10}  rayirna citrā sūro na sandṛgāyurna prāṇo nityo nasūnuḥ<BR>
RV_01.066.01.2{10}  takvā na bhūrṇirvanā siṣakti payo na dhenuḥ śucirvibhāvā<BR>
RV_01.066.02.1{10}  dādhāra kṣemamoko na raṇvo yavo na pakvo jetā janānām<BR>
RV_01.066.02.2{10}  ṛṣirna stubhvā vikṣu praśasto vājī na prīto vayodadhati<BR>
RV_01.066.03.1{10}  durokaśociḥ kraturna nityo jāyeva yonāvaraṃ viśvasmai<BR>
RV_01.066.03.2{10}  citro yadabhrāṭ chveto na vikṣu ratho na rukmī tveṣaḥ samatsu<BR>
RV_01.066.04.1{10}  seneva sṛṣṭāmaṃ dadhātyasturna didyut tveṣapratīkā<BR>
RV_01.066.04.2{10}  yamo ha jāto yamo janitvaṃ jāraḥ kanīnāṃ patirjanīnām<BR>
RV_01.066.05.1{10}  taṃ vaścarāthā vayaṃ vasatyāstaṃ na gāvo nakṣanta iddham<BR>
RV_01.066.05.2{10}  sindhurna kṣodaḥ pra nīcīrainon navanta gāvaḥ svardṛśīke <BR>
<BR>
RV_01.067.01.1{11}  vaneṣu jāyurmarteṣu mitro vṛṇīte śruṣṭiṃ rājevājuryam<BR>
RV_01.067.01.2{11}  kṣemo na sādhuḥ kraturna bhadro bhuvat svādhirhotā havyavāṭ<BR>
RV_01.067.02.1{11}  haste dadhāno nṛmṇā viśvānyame devān dhād guhā niṣīdan<BR>
RV_01.067.02.2{11}  vidantīmatra naro dhiyandhā hṛdā yat taṣṭān mantrānaśaṃsan<BR>
RV_01.067.03.1{11}  ajo na kṣāṃ dādhāra pṛthivīṃ tastambha dyāṃ mantrebhiḥ satyaiḥ<BR>
RV_01.067.03.2{11}  priyā padāni paśvo ni pāhi viśvāyuragne guhā guhaṃ gāḥ<BR>
RV_01.067.04.1{11}  ya īṃ ciketa guhā bhavantamā yaḥ sasāda dhārām ṛtasya<BR>
RV_01.067.04.2{11}  vi ye cṛtanty ṛtā sapanta ādid vasūni pra vavācāsmai<BR>
RV_01.067.05.1{11}  vi yo vīrutsu rodhan mahitvota prajā uta prasūṣvantaḥ<BR>
RV_01.067.05.2{11}  cittirapāṃ dame viśvāyuḥ sadmeva dhīrāḥ sammāya cakruḥ <BR>
<BR>
RV_01.068.01.1{12}  śrīṇannupa sthād divaṃ bhuraṇyu sthātuścarathamaktūnvyūrṇot<BR>
RV_01.068.01.2{12}  pari yadeṣāmeko viśveṣāṃ bhuvad devo devānāṃ mahitvā<BR>
RV_01.068.02.1{12}  ādit te viśve kratuṃ juṣanta śuṣkād yad deva jīvo janiṣṭhāḥ<BR>
RV_01.068.02.2{12}  bhajanta viśve devatvaṃ nāma ṛtaṃ sapanto amṛtamevaiḥ<BR>
RV_01.068.03.1{12}  ṛtasya preṣā ṛtasya dhītirviśvāyurviśve apāṃsi cakruḥ<BR>
RV_01.068.03.2{12}  yastubhyaṃ dāśād yo vā te śikṣāt tasmai cikitvānrayiṃ dayasva<BR>
RV_01.068.04.1{12}  hotā niṣatto manorapatye sa cin nvāsāṃ patī rayīṇām<BR>
RV_01.068.04.2{12}  ichanta reto mithastanūṣu saṃ jānata svairdakṣairamūrāḥ<BR>
RV_01.068.05.1{12}  piturna putrāḥ kratuṃ juṣanta śroṣan ye asya śāsaṃ turāsaḥ<BR>
RV_01.068.05.2{12}  vi rāya aurṇod duraḥ purukṣuḥ pipeśa nākaṃ stṛbhirdamūnāḥ <BR>
<BR>
RV_01.069.01.1{13}  śukraḥ śuśukvānuṣo na jāraḥ paprā samīcī divo najyotiḥ<BR>
RV_01.069.01.2{13}  pari prajātaḥ kratvā babhūtha bhuvo devānāṃ pitā putraḥ san<BR>
RV_01.069.02.1{13}  vedhā adṛpto agnirvijānannūdharna gonāṃ svādmā pitūnām<BR>
RV_01.069.02.2{13}  jane na śeva āhūryaḥ san madhye niṣatto raṇvo duroṇe<BR>
RV_01.069.03.1{13}  putro na jāto raṇvo duroṇe vājī na prīto viśo vi tārīt<BR>
RV_01.069.03.2{13}  viśo yadahve nṛbhiḥ sanīḷā agnirdevatvā viśvānyaśyāḥ<BR>
RV_01.069.04.1{13}  nakiṣ ṭa etā vratā minanti nṛbhyo yadebhyaḥ śruṣṭiṃ cakartha<BR>
RV_01.069.04.2{13}  tat tu te daṃso yadahan samānairnṛbhiryad yukto vive rapāṃsi<BR>
RV_01.069.05.1{13}  uṣo na jāro vibhāvosraḥ saṃjñātarūpaściketadasmai<BR>
RV_01.069.05.2{13}  tmanā vahanto duro vy ṛṇvan navanta viśve svardṛśīke <BR>
<BR>
RV_01.070.01.1{14}  vanema pūrvīraryo manīṣā agniḥ suśoko viśvānyaśyāḥ<BR>
RV_01.070.01.2{14}  ā daivyāni vratā cikitvānā mānuṣasya janasya janma<BR>
RV_01.070.02.1{14}  garbho yo apāṃ garbho vanānāṃ garbhaśca sthātāṃ garbhaścarathām<BR>
RV_01.070.02.2{14}  adrau cidasmā antarduroṇe viśāṃ na viśvo amṛtaḥ svādhīḥ<BR>
RV_01.070.03.1{14}  sa hi kṣapāvānagnī rayīṇāṃ dāśad yo asmā araṃ sūktaiḥ<BR>
RV_01.070.03.2{14}  etā cikitvo bhūmā ni pāhi devānāṃ janma martāṃśca vidvān<BR>
RV_01.070.04.1{14}  vardhān yaṃ pūrvīḥ kṣapo virūpā sthātuśca ratham ṛtapravītam<BR>
RV_01.070.04.2{14}  arādhi hotā svarniṣattaḥ kṛṇvan viśvānyapāṃsi satyā<BR>
RV_01.070.05.1{14}  goṣu praśastiṃ vaneṣu dhiṣe bharanta viśve baliṃ svarṇaḥ<BR>
RV_01.070.05.2{14}  vi tvā naraḥ purutrā saparyan piturna jivrervi vedobharanta<BR>
RV_01.070.06.1{14}  sādhurna gṛdhnurasteva śūro yāteva bhīmastveṣaḥ samatsu <BR>
RV_01.071.01.1{15}  upa pra jinvannuśatīruśantaṃ patiṃ na nityaṃ janayaḥ sanīḷāḥ<BR>
RV_01.071.01.2{15}  svasāraḥ śyāvīmaruṣīmajuṣrañcitramuchantīmuṣasaṃ na gāvaḥ<BR>
RV_01.071.02.1{15}  vīḷu cid dṛḷhā pitaro na ukthairadriṃ rujannaṅgiraso raveṇa<BR>
RV_01.071.02.2{15}  cakrurdivo bṛhato gātumasme ahaḥ svarvividuḥ ketumusrāḥ<BR>
RV_01.071.03.1{15}  dadhannṛtaṃ dhanayannasya dhītimādidaryo didhiṣvo vibhṛtrāḥ<BR>
RV_01.071.03.2{15}  atṛṣyantīrapaso yantyachā devāñ janma prayasā vardhayantīḥ<BR>
RV_01.071.04.1{15}  mathīd yadīṃ vibhṛto mātariśvā gṛhe-gṛhe śyeto jenyo bhūt<BR>
RV_01.071.04.2{15}  ādīṃ rājñe na sahīyase sacā sannā dūtyaṃ bhṛgavāṇo vivāya<BR>
RV_01.071.05.1{15}  mahe yat pitra īṃ rasaṃ dive karava tsarat pṛśanyaścikitvān<BR>
RV_01.071.05.2{15}  sṛjadastā dhṛṣatā didyumasmai svāyāṃ devo duhitari tviṣiṃ dhāt<BR>
RV_01.071.06.1{16}  sva ā yastubhyaṃ dama ā vibhāti namo vā dāśāduśato anu dyūn<BR>
RV_01.071.06.2{16}  vardho agne vayo asya dvibarhā yāsad rāyā sarathaṃ yaṃ junāsi<BR>
RV_01.071.07.1{16}  agniṃ viśvā abhi pṛkṣaḥ sacante samudraṃ na sravataḥ sapta yahvīḥ<BR>
RV_01.071.07.2{16}  na jāmibhirvi cikite vayo no vidā deveṣu pramatiṃ cikitvān<BR>
RV_01.071.08.1{16}  ā yadiṣe nṛpatiṃ teja ānaṭ chuci reto niṣiktaṃ dyaurabhīke<BR>
RV_01.071.08.2{16}  agniḥ śardhamanavadyaṃ yuvānaṃ svādhyaṃ janayat sūdayacca<BR>
RV_01.071.09.1{16}  mano na yo 'dhvanaḥ sadya etyekaḥ satrā sūro vasva īśe<BR>
RV_01.071.09.2{16}  rājānā mitrāvaruṇā supāṇī goṣu priyamamṛtaṃ rakṣamāṇā<BR>
RV_01.071.10.1{16}  mā no agne sakhyā pitryāṇi pra marṣiṣṭhā abhi viduṣ kaviḥ san<BR>
RV_01.071.10.2{16}  nabho na rūpaṃ jarimā mināti purā tasyā abhiśasteradhīhi <BR>
<BR>
RV_01.072.01.1{17}  ni kāvyā vedhasaḥ śaśvatas karhaste dadhāno naryā purūṇi<BR>
RV_01.072.01.2{17}  agnirbhuvad rayipatī rayīṇāṃ satrā cakrāṇo amṛtāni viśvā<BR>
RV_01.072.02.1{17}  asme vatsaṃ pari ṣantaṃ na vindannichanto viśve amṛtā amūrāḥ<BR>
RV_01.072.02.2{17}  śramayuvaḥ padavyo dhiyandhāstasthuḥ pade paramecārvagneḥ<BR>
RV_01.072.03.1{17}  tisro yadagne śaradastvāmicchuciṃ ghṛtena śucayaḥ saparyān<BR>
RV_01.072.03.2{17}  nāmāni cid dadhire yajñiyānyasūdayanta tanvaḥ sujātāḥ<BR>
RV_01.072.04.1{17}  ā rodasī bṛhatī vevidānāḥ pra rudriyā jabhrire yajñiyāsaḥ<BR>
RV_01.072.04.2{17}  vidan marto nemadhitā cikitvānagniṃ pade parame tasthivāṃsam<BR>
RV_01.072.05.1{17}  saṃjānānā upa sīdannabhijñu patnīvanto namasyaṃ namasyan<BR>
RV_01.072.05.2{17}  ririkvāṃsastanvaḥ kṛṇvata svāḥ sakhā sakhyurnimiṣirakṣamāṇāḥ<BR>
RV_01.072.06.1{18}  triḥ sapta yad guhyāni tve it padāvidan nihitā yajñiyāsaḥ<BR>
RV_01.072.06.2{18}  tebhī rakṣante amṛtaṃ sajoṣāḥ paśūñca sthātṝñcarathaṃ ca pāhi<BR>
RV_01.072.07.1{18}  vidvānagne vayunāni kṣitīnāṃ vyānuṣak churudho jīvasedhāḥ<BR>
RV_01.072.07.2{18}  antarvidvānadhvano devayānānatandro dūto abhavo havirvāṭ<BR>
RV_01.072.08.1{18}  svādhyo diva ā sapta yahvī rāyo duro vy ṛtajñā ajānan<BR>
RV_01.072.08.2{18}  vidad gavyaṃ saramā dṛḷhamūrvaṃ yenā nu kaṃ mānuṣībhojate viṭ<BR>
RV_01.072.09.1{18}  ā ye viśvā svapatyāni tasthuḥ kṛṇvānāso amṛtatvāya gātum<BR>
RV_01.072.09.2{18}  mahnā mahadbhiḥ pṛthivī vi tasthe mātā putrairaditirdhāyase veḥ<BR>
RV_01.072.10.1{18}  adhi sriyaṃ ni dadhuścārumasmin divo yadakṣī amṛtā akṛṇvan<BR>
RV_01.072.10.2{18}  adha kṣaranti sindhavo na sṛṣṭāḥ pra nī cīragnearuṣīrajānan <BR>
<BR>
RV_01.073.01.1{19}  rayirna yaḥ pitṛvitto vayodhāḥ supraṇītiścikituṣo naśāsuḥ<BR>
RV_01.073.01.2{19}  syonāśīratithirna prīṇāno hoteva sadma vidhato vi tārīt<BR>
RV_01.073.02.1{19}  devo na yaḥ savitā satyamanmā kratvā nipāti vṛjanāni viśvā<BR>
RV_01.073.02.2{19}  purupraśasto amatirna satya ātmeva śevo didhiṣāyyo bhūt<BR>
RV_01.073.03.1{19}  devo na yaḥ pṛthivīṃ viśvadhāyā upakṣeti hitamitro na rājā<BR>
RV_01.073.03.2{19}  puraḥsadaḥ śarmasado na vīrā anavadyā patijuṣṭeva nārī<BR>
RV_01.073.04.1{19}  taṃ tvā naro dama ā nityamiddhamagne sacanta kṣitiṣu dhruvāsu<BR>
RV_01.073.04.2{19}  adhi dyumnaṃ ni dadhurbhūryasmin bhavā viśvāyurdharuṇo rayīṇām<BR>
RV_01.073.05.1{19}  vi pṛkṣo agne maghavāno aśyurvi sūrayo dadato viśvamāyuḥ<BR>
RV_01.073.05.2{19}  sanema vājaṃ samitheṣvaryo bhāgaṃ deveṣu śravasedadhānāḥ<BR>
RV_01.073.06.1{20}  ṛtasya hi dhenavo vāvaśānāḥ smadūdhnīḥ pīpayanta dyubhaktāḥ<BR>
RV_01.073.06.2{20}  parāvataḥ sumatiṃ bhikṣamāṇā vi sindhavaḥ samayā sasruradrim<BR>
RV_01.073.07.1{20}  tve agne sumatiṃ bhikṣamāṇā divi śravo dadhire yajñiyāsaḥ<BR>
RV_01.073.07.2{20}  naktā ca cakruruṣasā virūpe kṛṣṇaṃ ca varṇamaruṇaṃ ca saṃ dhuḥ<BR>
RV_01.073.08.1{20}  yān rāye martān suṣūdo agne te syāma maghavāno vayaṃ ca<BR>
RV_01.073.08.2{20}  chāyeva viśvaṃ bhuvanaṃ sisakṣyāpaprivān rodasī antarikṣam<BR>
RV_01.073.09.1{20}  arvadbhiragne arvato nṛbhirnṝn vīrairvīrān vanuyāmā tvotāḥ<BR>
RV_01.073.09.2{20}  īśānāsaḥ pitṛvittasya rāyo vi sūrayaḥ śatahimā no aśyuḥ<BR>
RV_01.073.10.1{20}  etā te agna ucathāni vedho juṣṭāni santu manase hṛde ca<BR>
RV_01.073.10.2{20}  śakema rāyaḥ sudhuro yamaṃ te 'dhi śravo devabhaktaṃ dadhānāḥ <BR>
<BR>
RV_01.074.01.1{21}  upaprayanto adhvaraṃ mantraṃ vocemāgnaye<BR>
RV_01.074.01.2{21}  āre asme ca śṛṇvate<BR>
RV_01.074.02.1{21}  yaḥ snīhitīṣu pūrvyaḥ saṃjagmānāsu kṛṣṭiṣu<BR>
RV_01.074.02.2{21}  arakṣad dāśuṣe gayam<BR>
RV_01.074.03.1{21}  uta bruvantu jantava udagnirvṛtrahājani<BR>
RV_01.074.03.2{21}  dhanaṃjayo raṇe-raṇe<BR>
RV_01.074.04.1{21}  yasya dūto asi kṣaye veṣi havyāni vītaye<BR>
RV_01.074.04.2{21}  dasmat kṛṇoṣyadhvaram<BR>
RV_01.074.05.1{21}  tamit suhavyamaṅgiraḥ sudevaṃ sahaso yaho<BR>
RV_01.074.05.2{21}  janā āhuḥ subarhiṣam<BR>
RV_01.074.06.1{22}  ā ca vahāsi tāniha devānupa praśastaye<BR>
RV_01.074.06.2{22}  havyā suścandra vītaye<BR>
RV_01.074.07.1{22}  na yorupabdiraśvyaḥ śṛṇve rathasya kaccana<BR>
RV_01.074.07.2{22}  yadagneyāsi dūtyam<BR>
RV_01.074.08.1{22}  tvoto vājyahrayo 'bhi pūrvasmādaparaḥ<BR>
RV_01.074.08.2{22}  pra dāśvānagne asthāt<BR>
RV_01.074.09.1{22}  uta dyumat suvīryaṃ bṛhadagne vivāsasi<BR>
RV_01.074.09.2{22}  devebhyo deva dāśuṣe <BR>
<BR>
RV_01.075.01.1{23}  juṣasva saprathastamaṃ vaco devapsarastamam<BR>
RV_01.075.01.2{23}  havyā juhvānaāsani<BR>
RV_01.075.02.1{23}  athā te aṅgirastamāgne vedhastama priyam<BR>
RV_01.075.02.2{23}  vocema brahma sānasi<BR>
RV_01.075.03.1{23}  kaste jāmirjanānāmagne ko dāśvadhvaraḥ<BR>
RV_01.075.03.2{23}  ko ha kasminnasi śritaḥ<BR>
RV_01.075.04.1{23}  tvaṃ jāmirjanānāmagne mitro asi priyaḥ<BR>
RV_01.075.04.2{23}  sakhā sakhibhya īḍyaḥ<BR>
RV_01.075.05.1{23}  yajā no mitrāvaruṇā yajā devān ṛtaṃ bṛhat<BR>
RV_01.075.05.2{23}  agne yakṣisvaṃ damam <BR>
<BR>
RV_01.076.01.1{24}  kā ta upetirmanaso varāya bhuvadagne śantamā kā manīṣā<BR>
RV_01.076.01.2{24}  ko vā yajñaiḥ pari dakṣaṃ ta āpa kena vā te manasādāśema<BR>
RV_01.076.02.1{24}  ehyagna iha hotā ni ṣīdādabdhaḥ su puraetā bhavā naḥ<BR>
RV_01.076.02.2{24}  avatāṃ tvā rodasī viśvaminve yajā mahe saumanasāya devān<BR>
RV_01.076.03.1{24}  pra su viśvān rakṣaso dhakṣyagne bhavā yajñānāmabhiśastipāvā<BR>
RV_01.076.03.2{24}  athā vaha somapatiṃ haribhyāmātithyamasmai cakṛmā sudāvne<BR>
RV_01.076.04.1{24}  prajāvatā vacasā vahnirāsā ca huve ni ca satsīha devaiḥ<BR>
RV_01.076.04.2{24}  veṣi hotramuta potraṃ yajatra bodhi prayantarjanitarvasūnām<BR>
RV_01.076.05.1{24}  yathā viprasya manuṣo havirbhirdevānayajaḥ kavibhiḥ kaviḥ san<BR>
RV_01.076.05.2{24}  evā hotaḥ satyatara tvamadyāgne mandrayā juhvā yajasva <BR>
<BR>
RV_01.077.01.1{25}  kathā dāśemāgnaye kāsmai devajuṣṭocyate bhāmine gīḥ<BR>
RV_01.077.01.2{25}  yo martyeṣvamṛta ṛtāvā hotā yajiṣṭha it kṛṇoti devān<BR>
RV_01.077.02.1{25}  yo adhvareṣu śantama ṛtāvā hotā tamū namobhirā kṛṇudhvam<BR>
RV_01.077.02.2{25}  agniryad vermartāya devān sa cā bodhāti manasāyajāti<BR>
RV_01.077.03.1{25}  sa hi kratuḥ sa maryaḥ sa sādhurmitro na bhūdadbhutasya rathīḥ<BR>
RV_01.077.03.2{25}  taṃ medheṣu prathamaṃ devayantīrviśa upa bruvate dasmamārīḥ<BR>
RV_01.077.04.1{25}  sa no nṛṇāṃ nṛtamo riśāda agnirgiro 'vasā vetu dhītim<BR>
RV_01.077.04.2{25}  tanā ca ye maghavānaḥ śaviṣṭha vājaprasūtā iṣayantamanma<BR>
RV_01.077.05.1{25}  evāgnirgotamebhirṛtāvā viprebhirastoṣṭa jātavedāḥ<BR>
RV_01.077.05.2{25}  sa eṣu dyumnaṃ pīpayat sa vājaṃ sa puṣṭiṃ yāti joṣamā cikitvān <BR>
<BR>
RV_01.078.01.1{26}  abhi tvā gotamā girā jātavedo vicarṣaṇe<BR>
RV_01.078.01.2{26}  dyumnairabhi pra ṇonumaḥ<BR>
RV_01.078.02.1{26}  tamu tvā gotamo girā rāyaskāmo duvasyati<BR>
RV_01.078.02.2{26}  dyumnair...<BR>
RV_01.078.03.1{26}  tamu tvā vājasātamamaṅgirasvad dhavāmahe<BR>
RV_01.078.03.2{26}  dyumnair...<BR>
RV_01.078.04.1{26}  tamu tvā vṛtrahantamaṃ yo dasyūnravadhūnuṣe<BR>
RV_01.078.04.2{26}  dyumnair.. .<BR>
RV_01.078.05.1{26}  avocāma rahūgaṇā agnaye madhumad vacaḥ<BR>
RV_01.078.05.2{26}  dyumnair... <BR>
<BR>
RV_01.079.01.1{27}  hiraṇyakeśo rajaso visāre 'hirdhunirvāta iva dhrajīmān<BR>
RV_01.079.01.2{27}  śucibhrājā uṣaso navedā yaśasvatīrapasyuvo na satyāḥ<BR>
RV_01.079.02.1{27}  ā te suparṇā aminantamevaiḥ kṛṣṇo nonāva vṛṣabho yadīdam<BR>
RV_01.079.02.2{27}  śivābhirna smayamānābhirāgāt patanti mihaḥ stanayantyabhrā<BR>
RV_01.079.03.1{27}  yadīm ṛtasya payasā piyāno nayannṛtasya pathibhī rajiṣṭhaiḥ<BR>
RV_01.079.03.2{27}  aryamā mitro varunaḥ parijmā tvacaṃ pṛñcantyuparasya yonau<BR>
RV_01.079.04.1{27}  agne vājasya gomata īśānaḥ sahaso yaho<BR>
RV_01.079.04.2{27}  asme dhehi jātavedo mahi śravaḥ<BR>
RV_01.079.05.1{27}  sa idhano vasuṣ kaviragnirīḷenyo girā<BR>
RV_01.079.05.2{27}  revadasmabhyampurvaṇīka dīdihi<BR>
RV_01.079.06.1{27}  kṣapo rājannuta tmanāgne vastorutoṣasaḥ<BR>
RV_01.079.06.2{27}  sa tigmajambha rakṣaso daha prati<BR>
RV_01.079.07.1{28}  avā no agna ūtibhirgāyatrasya prabharmaṇi<BR>
RV_01.079.07.2{28}  viśvāsu dhīṣu vandya<BR>
RV_01.079.08.1{28}  ā no agne rayiṃ bhara satrāsāhaṃ vareṇyam<BR>
RV_01.079.08.2{28}  viśvāsu pṛtsuduṣṭaram<BR>
RV_01.079.09.1{28}  ā no agne sucetunā rayiṃ viśvāyupoṣasam<BR>
RV_01.079.09.2{28}  mārḍīkaṃ dhehi jīvase<BR>
RV_01.079.10.1{28}  pra pūtāstigmaśociṣe vāco gotamāgnaye<BR>
RV_01.079.10.2{28}  bharasva sumnayurgiraḥ<BR>
RV_01.079.11.1{28}  yo no agne 'bhidāsatyanti dūre padīṣṭa saḥ<BR>
RV_01.079.11.2{28}  asmākamid vṛdhe bhava<BR>
RV_01.079.12.1{28}  sahasrākṣo vicarṣaṇiragnī rakṣāṃsi sedhati<BR>
RV_01.079.12.2{28}  hotā gṛṇīta ukthyaḥ <BR>
<BR>
RV_01.080.01.1{29}  itthā hi soma in made brahmā cakāra vardhanam<BR>
RV_01.080.01.2{29}  śaviṣṭha vajrinnojasā pṛthivyā niḥ śaśā ahimarcannanu svarājyam<BR>
RV_01.080.02.1{29}  sa tvāmadad vṛṣā madaḥ somaḥ śyenābhṛtaḥ sutaḥ<BR>
RV_01.080.02.2{29}  yenāvṛtraṃ niradbhyo jaghantha vajrinnojasārcann...<BR>
RV_01.080.03.1{29}  prehyabhīhi dhṛṣṇuhi na te vajro ni yaṃsate<BR>
RV_01.080.03.2{29}  indra nṛmṇaṃ hi te śavo hano vṛtraṃ jayā apo 'rcann...<BR>
RV_01.080.04.1{29}  nirindra bhūmyā adhi vṛtraṃ jaghantha nirdivaḥ<BR>
RV_01.080.04.2{29}  sṛjā marutvatīrava jīvadhanyā imā apo 'rcann...<BR>
RV_01.080.05.1{29}  indro vṛtrasya dodhataḥ sānuṃ vajreṇa hīḷitaḥ<BR>
RV_01.080.05.2{29}  abhikramyāva jighnate 'paḥ sarmāya codayannarcann...<BR>
RV_01.080.06.1{30}  adhi sānau ni jighnate vajreṇa śataparvaṇā<BR>
RV_01.080.06.2{30}  mandāna indro andhasaḥ sakhibhyo gātumichatyarcann...<BR>
RV_01.080.07.1{30}  indra tubhyamidadrivo 'nuttaṃ vajrin vīryam<BR>
RV_01.080.07.2{30}  yad dha tyammāyinaṃ mṛgaṃ tamu tvaṃ māyayāvadhīrarcann...<BR>
RV_01.080.08.1{30}  vi te vajrāso asthiran navatiṃ nāvyā anu<BR>
RV_01.080.08.2{30}  mahat ta indra vīryaṃ bāhvoste balaṃ hitamarcann...<BR>
RV_01.080.09.1{30}  sahasraṃ sākamarcata pari ṣṭobhata viṃśatiḥ<BR>
RV_01.080.09.2{30}  śatainamanvanonavurindrāya brahmodyatamarcann...<BR>
RV_01.080.10.1{30}  indro vṛtrasya taviṣīṃ nirahan sahasā sahaḥ<BR>
RV_01.080.10.2{30}  mahat tadasya pauṃsyaṃ vṛtraṃ jaghanvānasṛjadarcann...<BR>
RV_01.080.11.1{31}  ime cit tava manyave vepete bhiyasā mahī<BR>
RV_01.080.11.2{31}  yadindra vajrinnojasā vṛtraṃ marutvānavadhīrarcann...<BR>
RV_01.080.12.1{31}  na vepasā na tanyatendraṃ vṛtro vi bībhayat<BR>
RV_01.080.12.2{31}  abhyenaṃ vajra āyasaḥ sahasrabhṛṣṭirāyatārcann...<BR>
RV_01.080.13.1{31}  yad vṛtraṃ tava caśaniṃ vajreṇa samayodhayaḥ<BR>
RV_01.080.13.2{31}  ahimindrajighāṃsato divi te badbadhe śavo 'rcann...<BR>
RV_01.080.14.1{31}  abhiṣṭane te adrivo yat sthā jagacca rejate<BR>
RV_01.080.14.2{31}  tvaṣṭā cit tava manyava indra vevijyate bhiyārcann...<BR>
RV_01.080.15.1{31}  nahi nu yādadhīmasīndraṃ ko vīryā paraḥ<BR>
RV_01.080.15.2{31}  tasmin nṛmṇamuta kratuṃ devā ojāṃsi saṃ dadhurarcann...<BR>
RV_01.080.16.1{31}  yamatharva manuṣ pitā dadhyaṃ dhiyamatnata<BR>
RV_01.080.16.2{31}  tasmin brahmāṇi purvathendra ukthā samagmatārcann... <BR>
<BR>
RV_01.081.01.1{01}  indro madāya vāvṛdhe śavase vṛtrahā nṛbhiḥ<BR>
RV_01.081.01.2{01}  tamin mahatsvājiṣūtemarbhe havāmahe sa vājeṣu pra no 'viṣat<BR>
RV_01.081.02.1{01}  asi hi vīra senyo 'si bhūri parādadiḥ<BR>
RV_01.081.02.2{01}  asi dabhrasya cidvṛdho yajamānāya śikṣasi sunvate bhūri te vasu<BR>
RV_01.081.03.1{01}  yadudīrata ājayo dhṛṣṇave dhīyate dhanā<BR>
RV_01.081.03.2{01}  yukṣvā madacyutā harī kaṃ hanaḥ kaṃ vasau dadho 'smānindra vasau dadhaḥ<BR>
RV_01.081.04.1{01}  kratvāmahānanuṣvadhaṃ bhīma ā vāvṛdhe śavaḥ<BR>
RV_01.081.04.2{01}  śriyaṛṣva upākayorni śiprī harivān dadhe hastayorvajramāyasam<BR>
RV_01.081.05.1{01}  ā paprau pārthivaṃ rajo badbadhe rocanā divi<BR>
RV_01.081.05.2{01}  na tvāvānindra kaścana na jāto na janiṣyate 'ti viśvaṃ vavakṣitha<BR>
RV_01.081.06.1{02}  yo aryo martabhojanaṃ parādadāti dāśuṣe<BR>
RV_01.081.06.2{02}  indro asmabhyaṃśikṣatu vi bhajā bhūri te vasu bhakṣīya tava rādhasaḥ<BR>
RV_01.081.07.1{02}  made-made hi no dadiryūthā gavām ṛjukratuḥ<BR>
RV_01.081.07.2{02}  saṃ gṛbhāyapurū śatobhayāhastyā vasu śiśīhi rāya ā bhara<BR>
RV_01.081.08.1{02}  mādayasva sute sacā śavase śūra rādhase<BR>
RV_01.081.08.2{02}  vidmā hi tvāpurūvasumupa kāmān sasṛjmahe 'thā no 'vitā bhava<BR>
RV_01.081.09.1{02}  ete ta indra jantavo viśvaṃ puṣyanti vāryam<BR>
RV_01.081.09.2{02}  antarhi khyojanānāmaryo vedo adāśuṣāṃ teṣāṃ no veda ā bhara <BR>
<BR>
RV_01.082.01.1{03}  upo ṣu śṛṇuhī giro maghavan mātathā iva<BR>
RV_01.082.01.2{03}  yadā naḥ sūnṛtāvataḥ kara ādarthayāsa id yojā nvindra te harī<BR>
RV_01.082.02.1{03}  akṣannamīmadanta hyava priyā adhūṣata<BR>
RV_01.082.02.2{03}  astoṣata svabhānavo viprā naviṣṭhayā matī yojā ...<BR>
RV_01.082.03.1{03}  susandṛśaṃ tvā vayaṃ maghavan vandiṣīmahi<BR>
RV_01.082.03.2{03}  pra nūnaṃ pūrṇavandhura stuto yāhi vaśānanu yojā ...<BR>
RV_01.082.04.1{03}  sa ghā taṃ vṛṣaṇaṃ rathamadhi tiṣṭhāti govidam<BR>
RV_01.082.04.2{03}  yaḥpātraṃ hāriyojanaṃ pūrṇamindra ciketati yojā ...<BR>
RV_01.082.05.1{03}  yuktaste astu dakṣiṇa uta savyaḥ śatakrato<BR>
RV_01.082.05.2{03}  tena jāyāmupa priyāṃ mandāno yāhyandhaso yojā ...<BR>
RV_01.082.06.1{03}  yunajmi te brahmaṇā keśinā harī upa pra yāhi dadhiṣe gabhastyoḥ<BR>
RV_01.082.06.2{03}  ut tvā sutāso rabhasā amandiṣuḥ pūṣaṇvān vajrin samu patnyāmadaḥ <BR>
<BR>
RV_01.083.01.1{04}  aśvāvati prathamo goṣu gachati suprāvīrindra martyastavotibhiḥ<BR>
RV_01.083.01.2{04}  tamit pṛṇakṣi vasunā bhavīyasā sindhumāpo yathābhito vicetasaḥ<BR>
RV_01.083.02.1{04}  āpo na devīrupa yanti hotriyamavaḥ paśyanti vitataṃ yathā rajaḥ<BR>
RV_01.083.02.2{04}  prācairdevāsaḥ pra ṇayanti devayuṃ brahmapriyaṃ joṣayante varā iva<BR>
RV_01.083.03.1{04}  adhi dvayoradadhā ukthyaṃ vaco yatasrucā mithunā yā saparyataḥ<BR>
RV_01.083.03.2{04}  asaṃyatto vrate te kṣeti puṣyati bhadrā śaktiryajamānāya sunvate<BR>
RV_01.083.04.1{04}  ādaṅgirāḥ prathamaṃ dadhire vaya iddhāgnayaḥ śamyā yesukṛtyayā<BR>
RV_01.083.04.2{04}  sarvaṃ paṇeḥ samavindanta bhojanamaśvāvantaṃ gomantamā paśuṃ naraḥ<BR>
RV_01.083.05.1{04}  yajñairatharvā prathamaḥ pathastate tataḥ sūryo vratapāvena ājani<BR>
RV_01.083.05.2{04}  ā gā ājaduśanā kāvyaḥ sacā yamasya jātamamṛtaṃ yajāmahe<BR>
RV_01.083.06.1{04}  barhirvā yat svapatyāya vṛjyate 'rko vā ślokamāghoṣatedivi<BR>
RV_01.083.06.2{04}  grāvā yatra vadati kārurukthyastasyedindro abhipitveṣu raṇyati <BR>
<BR>
RV_01.084.01.1{05}  asāvi soma indra te śaviṣṭha dhṛṣṇavā gahi<BR>
RV_01.084.01.2{05}  ā tvā pṛṇaktvindriyaṃ rajaḥ sūryo na raśmibhiḥ<BR>
RV_01.084.02.1{05}  indramid dharī vahato 'pratidhṛṣṭaśavasam<BR>
RV_01.084.02.2{05}  ṛṣīṇāṃ ca stutīrupa yajñaṃ ca mānuṣāṇām<BR>
RV_01.084.03.1{05}  ā tiṣṭha vṛtrahan rathaṃ yuktā te brahmaṇā harī<BR>
RV_01.084.03.2{05}  arvācīnaṃ su te mano grāvā kṛṇotu vagnunā<BR>
RV_01.084.04.1{05}  imamindra sutaṃ piba jyeṣṭhamamartyaṃ madam<BR>
RV_01.084.04.2{05}  śukrasya tvābhyakṣaran dhārā ṛtasya sādane<BR>
RV_01.084.05.1{05}  indrāya nūnamarcatokthāni ca bravītana<BR>
RV_01.084.05.2{05}  sutā amatsurindavo jyeṣṭhaṃ namasyatā sahaḥ<BR>
RV_01.084.06.1{06}  nakiṣ ṭvad rathītaro harī yadindra yachase<BR>
RV_01.084.06.2{06}  nakiṣ ṭvānu majmanā nakiḥ svaśva ānaśe<BR>
RV_01.084.07.1{06}  ya eka id vidayate vasu martāya dāśuṣe<BR>
RV_01.084.07.2{06}  īśāno apratiṣkuta indro aṅga<BR>
RV_01.084.08.1{06}  kadā martamarādhasaṃ padā kṣumpamiva sphurat<BR>
RV_01.084.08.2{06}  kadā naḥśuśravad gira indro aṅga<BR>
RV_01.084.09.1{06}  yaścid dhi tvā bahubhya ā sutāvānāvivāsati<BR>
RV_01.084.09.2{06}  ugraṃ tat patyate śava indro aṅga<BR>
RV_01.084.10.1{06}  svādoritthā viṣūvato madhvaḥ pibanti gauryaḥ<BR>
RV_01.084.10.2{06}  yā indreṇa sayāvarīrvṛṣṇā madanti śobhase vasvīranu svarājyam<BR>
RV_01.084.11.1{07}  tā asya pṛśanāyuvaḥ somaṃ śrīṇanti pṛśnayaḥ<BR>
RV_01.084.11.2{07}  priyā indrasya dhenavo vajraṃ hinvanti sāyakaṃ vasvīr...<BR>
RV_01.084.12.1{07}  tā asya namasā sahaḥ saparyanti pracetasaḥ<BR>
RV_01.084.12.2{07}  vratānyasya saścire purūṇi pūrvacittaye vasvīr...<BR>
RV_01.084.13.1{07}  indro dadhīco asthabhirvṛtrāṇyapratiṣkutaḥ<BR>
RV_01.084.13.2{07}  jaghāna navatīrnava<BR>
RV_01.084.14.1{07}  ichannaśvasya yacchiraḥ parvateṣvapaśritam<BR>
RV_01.084.14.2{07}  tad vidaccharyaṇāvati<BR>
RV_01.084.15.1{07}  atrāha goramanvata nāma tvaṣṭurapīcyam<BR>
RV_01.084.15.2{07}  itthā candramaso gṛhe<BR>
RV_01.084.16.1{08}  ko adya yuṅkte dhuri gā ṛtasya śimīvato bhāmino durhṛṇāyūn<BR>
RV_01.084.16.2{08}  asanniṣūn hṛtsvaso mayobhūn ya eṣāṃ bhṛtyām ṛṇadhat sa jīvāt<BR>
RV_01.084.17.1{08}  ka īṣate tujyate ko bibhāya ko maṃsate santamindraṃ ko anti<BR>
RV_01.084.17.2{08}  kastokāya ka ibhāyota rāye 'dhi bravat tanve ko janāya<BR>
RV_01.084.18.1{08}  ko agnimīṭṭe haviṣā ghṛtena srucā yajātā ṛtubhirdhruvebhiḥ<BR>
RV_01.084.18.2{08}  kasmai devā ā vahānāśu homa ko maṃsate vītihotraḥ sudevaḥ<BR>
RV_01.084.19.1{08}  tvamaṅga pra śaṃsiṣo devaḥ śaviṣṭha martyam<BR>
RV_01.084.19.2{08}  na tvadanyo maghavannasti marḍitendra bravīmi te vacaḥ<BR>
RV_01.084.20.1{08}  mā te rādhāṃsi mā ta ūtayo vaso 'smān kadā canā dabhan<BR>
RV_01.084.20.2{08}  viśvā ca na upamimīhi mānuṣa vasūni carṣaṇibhya ā <BR>
<BR>
RV_01.085.01.1{09}  pra ye śumbhante janayo na saptayo yāman rudrasya sūnavaḥsudaṃsasaḥ<BR>
RV_01.085.01.2{09}  rodasī hi marutaścakrire vṛdhe madanti vīrā vidatheṣu ghṛṣvayaḥ<BR>
RV_01.085.02.1{09}  ta ukṣitāso mahimānamāśata divi rudrāso adhi cakrire sadaḥ<BR>
RV_01.085.02.2{09}  arcanto arkaṃ janayanta indriyamadhi śriyo dadhire pṛśnimātaraḥ<BR>
RV_01.085.03.1{09}  gomātaro yacchubhayante añjibhistanūṣu śubhrā dadhire virukmataḥ<BR>
RV_01.085.03.2{09}  bādhante viśvamabhimātinamapa vartmānyeṣāmanu rīyate ghṛtam<BR>
RV_01.085.04.1{09}  vi ye bhrājante sumakhāsa ṛṣṭibhiḥ pracyāvayanto acyutācidojasā<BR>
RV_01.085.04.2{09}  manojuvo yan maruto ratheṣvā vṛṣavrātāsaḥ pṛṣatīrayugdhvam<BR>
RV_01.085.05.1{09}  pra yad ratheṣu pṛṣatīrayugdhvaṃ vāje adriṃ maruto raṃhayantaḥ<BR>
RV_01.085.05.2{09}  utāruṣasya vi ṣyanti dhārāścarmevodabhirvyundanti bhūma<BR>
RV_01.085.06.1{09}  ā vo vahantu saptayo raghuṣyado raghupatvānaḥ pra jigāta bāhubhiḥ<BR>
RV_01.085.06.2{09}  sīdatā barhiruru vaḥ sadas kṛtaṃ mādayadhvaṃ maruto madhvo andhasaḥ<BR>
RV_01.085.07.1{10}  te 'vardhanta svatavaso mahitvanā nākaṃ tasthururu cakrire sadaḥ<BR>
RV_01.085.07.2{10}  viṣṇuryad dhāvad vṛṣaṇaṃ madacyutaṃ vayo na sīdannadhi barhiṣi priye<BR>
RV_01.085.08.1{10}  śūrā ived yuyudhayo na jagmayaḥ śravasyavo na pṛtanāsu yetire<BR>
RV_01.085.08.2{10}  bhayante viśvā bhuvanā marudbhyo rājāna iva tveṣasandṛśo naraḥ<BR>
RV_01.085.09.1{10}  tvaṣṭā yad vajraṃ sukṛtaṃ hiraṇyayaṃ sahasrabhṛṣṭiṃ svapā avartayat<BR>
RV_01.085.09.2{10}  dhatta indro naryapāṃsi kartave 'han vṛtraṃ nirapāmaubjadarṇavam<BR>
RV_01.085.10.1{10}  ūrdhvaṃ nunudre 'vataṃ ta ojasā dadṛhāṇaṃ cid bibhidurviparvatam<BR>
RV_01.085.10.2{10}  dhamanto vāṇaṃ marutaḥ sudānavo made somasya raṇyāni cakrire<BR>
RV_01.085.11.1{10}  jihmaṃ nunudre 'vataṃ tayā diśāsiñcannutsaṃ gotamāya tṛṣṇaje<BR>
RV_01.085.11.2{10}  ā gachantīmavasā citrabhānavaḥ kāmaṃ viprasyatarpayanta dhāmabhiḥ<BR>
RV_01.085.12.1{10}  yā vaḥ śarma śaśamānāya santi tridhātūni dāśuṣe yachatādhi<BR>
RV_01.085.12.2{10}  asmabhyaṃ tāni maruto vi yanta rayiṃ no dhatta vṛṣaṇaḥ suvīram <BR>
<BR>
RV_01.086.01.1{11}  maruto yasya hi kṣaye pāthā divo vimahasaḥ<BR>
RV_01.086.01.2{11}  sa sugopātamo janaḥ<BR>
RV_01.086.02.1{11}  yajñairvā yajñavāhaso viprasya vā matīnām<BR>
RV_01.086.02.2{11}  marutaḥ śṛṇutā havam<BR>
RV_01.086.03.1{11}  uta vā yasya vājino 'nu vipramatakṣata<BR>
RV_01.086.03.2{11}  sa gantā gomativraje<BR>
RV_01.086.04.1{11}  asya vīrasya barhiṣi sutaḥ somo diviṣṭiṣu<BR>
RV_01.086.04.2{11}  ukthaṃ madaśca śasyate<BR>
RV_01.086.05.1{11}  asya śroṣantvā bhuvo viśvā yaścarṣaṇīrabhi<BR>
RV_01.086.05.2{11}  sūraṃ cit sasruṣīriṣaḥ<BR>
RV_01.086.06.1{12}  pūrvībhirhi dadāśima śaradbhirmaruto vayam<BR>
RV_01.086.06.2{12}  avobhiścarṣaṇīnām<BR>
RV_01.086.07.1{12}  subhagaḥ sa prayajyavo maruto astu martyaḥ<BR>
RV_01.086.07.2{12}  yasya prayāṃsiparṣatha<BR>
RV_01.086.08.1{12}  śaśamānasya vā naraḥ svedasya satyaśavasaḥ<BR>
RV_01.086.08.2{12}  vidā kāmasyavenataḥ<BR>
RV_01.086.09.1{12}  yūyaṃ tat satyaśavasa āviṣ karta mahitvanā<BR>
RV_01.086.09.2{12}  vidhyatā vidyutā rakṣaḥ<BR>
RV_01.086.10.1{12}  gūhatā guhyaṃ tamo vi yāta viśvamatriṇam<BR>
RV_01.086.10.2{12}  jyotiṣ kartā yaduśmasi <BR>
<BR>
RV_01.087.01.1{13}  pratvakṣasaḥ pratavaso virapśino 'nānatā avithurā ṛjīṣiṇaḥ<BR>
RV_01.087.01.2{13}  juṣṭatamāso nṛtamāso añjibhirvyānajre ke cidusrā iva stṛbhiḥ<BR>
RV_01.087.02.1{13}  upahvareṣu yadacidhvaṃ yayiṃ vaya iva marutaḥ kena cit pathā<BR>
RV_01.087.02.2{13}  ścotanti kośā upa vo ratheṣvā ghṛtamukṣatā madhuvarṇamarcate<BR>
RV_01.087.03.1{13}  praiṣāmajmeṣu vithureva rejate bhūmiryāmeṣu yad dha yuñjate śubhe<BR>
RV_01.087.03.2{13}  te krīḷayo dhunayo bhrājadṛṣṭayaḥ svayaṃ mahitvaṃ panayanta dhūtayaḥ<BR>
RV_01.087.04.1{13}  sa hi svasṛt pṛṣadaśvo yuvā gaṇo 'yā īśānastaviṣībhirāvṛtaḥ<BR>
RV_01.087.04.2{13}  asi satya ṛṇayāvānedyo 'syā dhiyaḥ prāvitāthā vṛṣā gaṇaḥ<BR>
RV_01.087.05.1{13}  pituḥ pratnasya janmanā vadāmasi somasya jihvā pra jigāti cakṣasā<BR>
RV_01.087.05.2{13}  yadīmindraṃ śamy ṛkvāṇa āśatādin nāmāni yajñiyāni dadhire<BR>
RV_01.087.06.1{13}  śriyase kaṃ bhānubhiḥ saṃ mimikṣire te raśmibhista ṛkvabhiḥ sukhādayaḥ<BR>
RV_01.087.06.2{13}  te vāśīmanta iṣmiṇo abhīravo vidre priyasya mārutasya dhāmnaḥ <BR>
<BR>
RV_01.088.01.1{14}  ā vidyunmadbhirmarutaḥ svarkai rathebhiryāta ṛṣṭimadbhiraśvaparṇaiḥ<BR>
RV_01.088.01.2{14}  ā varṣiṣṭhayā na iṣā vayo na paptatā sumāyāḥ<BR>
RV_01.088.02.1{14}  te 'ruṇebhirvaramā piśaṅgaiḥ śubhe kaṃ yānti rathatūrbhiraśvaiḥ<BR>
RV_01.088.02.2{14}  rukmo na citraḥ svadhitīvān pavyā rathasya jaṅghananta bhūma<BR>
RV_01.088.03.1{14}  śriye kaṃ vo adhi tanūṣu vāśīrmedhā vanā na kṛṇavanta ūrdhvā<BR>
RV_01.088.03.2{14}  yuṣmabhyaṃ kaṃ marutaḥ sujātāstuvidyumnāso dhanayante adrim<BR>
RV_01.088.04.1{14}  ahāni gṛdhrāḥ paryā va āgurimāṃ dhiyaṃ vārkāryāṃca devīm<BR>
RV_01.088.04.2{14}  brahma kṛṇvanto gotamāso arkairūrdhvaṃ nunudrautsadhiṃ pibadhyai<BR>
RV_01.088.05.1{14}  etat tyan na yojanamaceti sasvarha yan maruto gotamo vaḥ<BR>
RV_01.088.05.2{14}  paśyan hiraṇyacakrānayodaṃṣṭrān vidhāvato varāhūn<BR>
RV_01.088.06.1{14}  eṣā syā vo maruto 'nubhartrī prati ṣṭobhati vāghato na vāṇī<BR>
RV_01.088.06.2{14}  astobhayad vṛthāsāmanu svadhāṃ gabhastyoḥ <BR>
<BR>
RV_01.089.01.1{15}  ā no bhadrāḥ kratavo xyantu viśvato 'dabdhāso aparītāsa udbhidaḥ<BR>
RV_01.089.01.2{15}  devā no yathā sadamid vṛdhe asannaprāyuvo rakṣitāro dive-dive<BR>
RV_01.089.02.1{15}  devānāṃ bhadrā sumatirṛjūyatāṃ devānāṃ rātirabhi noni vartatām<BR>
RV_01.089.02.2{15}  devānāṃ sakhyamupa sedimā vayaṃ devā na āyuḥ pra tirantu jīvase<BR>
RV_01.089.03.1{15}  tān pūrvayā nividā hūmahe vayaṃ bhagaṃ mitramaditiṃ dakṣamasridham<BR>
RV_01.089.03.2{15}  aryamaṇaṃ varuṇaṃ somamaśvinā sarasvatīnaḥ subhagā mayas karat<BR>
RV_01.089.04.1{15}  tan no vāto mayobhu vātu bheṣajaṃ tan mātā pṛthivī tatpitā dyauḥ<BR>
RV_01.089.04.2{15}  tad grāvāṇaḥ somasuto mayobhuvastadaśvinā śṛṇutaṃ dhiṣṇyā yuvam<BR>
RV_01.089.05.1{15}  tamīśānaṃ jagatastasthuṣas patiṃ dhiyaṃjinvamavase hūmahe vayam<BR>
RV_01.089.05.2{15}  pūṣā no yathā vedasāmasad vṛdhe rakṣitā pāyuradabdhaḥ svastaye<BR>
RV_01.089.06.1{16}  svasti na indro vṛddhaśravāḥ svasti naḥ puṣā viśvavedāḥ<BR>
RV_01.089.06.2{16}  svasti nastārkṣyo ariṣṭanemiḥ svasti no bṛhaspatirdadhātu<BR>
RV_01.089.07.1{16}  pṛṣadaśvā marutaḥ pṛśnimātaraḥ śubhaṃyāvāno vidatheṣujagmayaḥ<BR>
RV_01.089.07.2{16}  agnijihvā manavaḥ sūracakṣaso viśve no devā avasā gamanniha<BR>
RV_01.089.08.1{16}  bhadraṃ karṇebhiḥ śṛṇuyāma devā bhadraṃ paśyemākṣabhiryajatrāḥ<BR>
RV_01.089.08.2{16}  sthirairaṅgaistuṣṭuvāṃsastanūbhirvyaśemadevahitaṃ yadāyuḥ<BR>
RV_01.089.09.1{16}  śatamin nu śarado anti devā yatrā naścakrā jarasaṃ tanūnām<BR>
RV_01.089.09.2{16}  putrāso yatra pitaro bhavanti mā no madhyā rīriṣatāyurgantoḥ<BR>
RV_01.089.10.1{16}  aditirdyauraditirantarikṣamaditirmātā sa pitā sa putraḥ<BR>
RV_01.089.10.2{16}  viśve devā aditiḥ pañca janā aditirjātamaditirjanitvam <BR>
<BR>
RV_01.090.01.1{17}  ṛjunītī no varuṇo mitro nayatu vidvān<BR>
RV_01.090.01.2{17}  aryamā devaiḥ sajoṣāḥ<BR>
RV_01.090.02.1{17}  te hi vasvo vasavānāste apramūrā mahobhiḥ<BR>
RV_01.090.02.2{17}  vratā rakṣante viśvāhā<BR>
RV_01.090.03.1{17}  te asmabhyaṃ śarma yaṃsannamṛtā martyebhyaḥ<BR>
RV_01.090.03.2{17}  bādhamānāapa dviṣaḥ<BR>
RV_01.090.04.1{17}  vi naḥ pathaḥ suvitāya ciyantvindro marutaḥ<BR>
RV_01.090.04.2{17}  pūṣā bhago vandyāsaḥ<BR>
RV_01.090.05.1{17}  uta no dhiyo goagrāḥ pūṣan viṣṇavevayāvaḥ<BR>
RV_01.090.05.2{17}  kartā naḥ svastimataḥ<BR>
RV_01.090.06.1{18}  madhu vātā ṛtāyate madhu kṣaranti sindhavaḥ<BR>
RV_01.090.06.2{18}  mādhvīrnaḥ santvoṣadhīḥ<BR>
RV_01.090.07.1{18}  madhu naktamutoṣaso madhumat pārthivaṃ rajaḥ<BR>
RV_01.090.07.2{18}  madhu dyaurastu naḥ pitā<BR>
RV_01.090.08.1{18}  madhumān no vanaspatirmadhumānastu sūryaḥ<BR>
RV_01.090.08.2{18}  mādhvīrgāvo bhavantu naḥ<BR>
RV_01.090.09.1{18}  śaṃ no mitraḥ śaṃ varuṇaḥ śaṃ no bhavatvaryamā<BR>
RV_01.090.09.2{18}  śaṃ na indro bṛhaspatiḥ śaṃ no viṣṇururukramaḥ <BR>
<BR>
RV_01.091.01.1{19}  tvaṃ soma pra cikito manīṣā tvaṃ rajiṣṭhamanu neṣi panthām<BR>
RV_01.091.01.2{19}  tava praṇītī pitaro na indo deveṣu ratnamabhajanta dhīrāḥ<BR>
RV_01.091.02.1{19}  tvaṃ soma kratubhiḥ subhūstvaṃ dakṣaiḥ sudakṣo viśvavedāḥ<BR>
RV_01.091.02.2{19}  tvaṃ vṛṣā vṛṣatvebhirmahitvā dyumnebhirdyumnyabhavo nṛcakṣāḥ<BR>
RV_01.091.03.1{19}  rājño nu te varuṇasya vratāni bṛhad gabhīraṃ tava soma dhāma<BR>
RV_01.091.03.2{19}  śuciṣ ṭvamasi priyo na mitro dakṣāyyo aryamevāsisoma<BR>
RV_01.091.04.1{19}  yā te dhāmāni divi yā pṛthivyāṃ yā parvateṣvoṣadhīṣvapsu<BR>
RV_01.091.04.2{19}  tebhirno viśvaiḥ sumanā aheḷan rājan soma pratihavyā gṛbhāya<BR>
RV_01.091.05.1{19}  tvaṃ somāsi satpatistvaṃ rājota vṛtrahā<BR>
RV_01.091.05.2{19}  tvaṃ bhadro asi kratuḥ<BR>
RV_01.091.06.1{20}  tvaṃ ca soma no vaśo jīvātuṃ na marāmahe<BR>
RV_01.091.06.2{20}  priyastotro vanaspatiḥ<BR>
RV_01.091.07.1{20}  tvaṃ soma mahe bhagaṃ tvaṃ yūna ṛtāyate<BR>
RV_01.091.07.2{20}  dakṣaṃ dadhāsi jīvase<BR>
RV_01.091.08.1{20}  tvaṃ naḥ soma viśvato rakṣā rājannaghāyataḥ<BR>
RV_01.091.08.2{20}  na riṣyettvāvataḥ sakhā<BR>
RV_01.091.09.1{20}  soma yāste mayobhuva ūtayaḥ santi dāśuṣe<BR>
RV_01.091.09.2{20}  tābhirno 'vitā bhava<BR>
RV_01.091.10.1{20}  imaṃ yajñamidaṃ vaco jujuṣāṇa upāgahi<BR>
RV_01.091.10.2{20}  soma tvaṃ novṛdhe bhava<BR>
RV_01.091.11.1{21}  soma gīrbhiṣ ṭvā vayaṃ vardhayāmo vacovidaḥ<BR>
RV_01.091.11.2{21}  sumṛḷīkona ā viśa<BR>
RV_01.091.12.1{21}  gayasphāno amīvahā vasuvit puṣṭivardhanaḥ<BR>
RV_01.091.12.2{21}  sumitraḥ somano bhava<BR>
RV_01.091.13.1{21}  soma rārandhi no hṛdi gāvo na yavaseṣvā<BR>
RV_01.091.13.2{21}  marya iva svaokye<BR>
RV_01.091.14.1{21}  yaḥ soma sakhye tava rāraṇad deva martyaḥ<BR>
RV_01.091.14.2{21}  taṃ dakṣaḥ sacate kaviḥ<BR>
RV_01.091.15.1{21}  uruṣyā ṇo abhiśasteḥ soma ni pāhyaṃhasaḥ<BR>
RV_01.091.15.2{21}  sakhā suśeva edhi naḥ<BR>
RV_01.091.16.1{22}  ā pyāyasva sametu te viśvataḥ soma vṛṣṇyam<BR>
RV_01.091.16.2{22}  bhavā vājasya saṃgathe<BR>
RV_01.091.17.1{22}  ā pyāyasva madintama soma viśvebhiraṃśubhiḥ<BR>
RV_01.091.17.2{22}  bhavā naḥsuśravastamaḥ sakhā vṛdhe<BR>
RV_01.091.18.1{22}  saṃ te payāṃsi samu yantu vājāḥ saṃ vṛṣṇyānyabhimātiṣāhaḥ<BR>
RV_01.091.18.2{22}  āpyāyamāno amṛtāya soma divi śravāṃsyuttamāni dhiṣva<BR>
RV_01.091.19.1{22}  yā te dhāmāni haviṣā yajanti tā te viśvā paribhūrastuyajñam<BR>
RV_01.091.19.2{22}  gayasphānaḥ prataraṇaḥ suvīro 'vīrahā pra carā soma duryān<BR>
RV_01.091.20.1{22}  somo dhenuṃ somo arvantamāśuṃ somo vīraṃ karmaṇyaṃ dadāti<BR>
RV_01.091.20.2{22}  sādanyaṃ vidathyaṃ sabheyaṃ pitṛśravaṇaṃ yo dadāśadasmai<BR>
RV_01.091.21.1{23}  aṣāḷhaṃ yutsu pṛtanāsu papriṃ svarṣāmapsāṃ vṛjanasyagopām<BR>
RV_01.091.21.2{23}  bhareṣujāṃ sukṣitiṃ suśravasaṃ jayantaṃ tvāmanu madema soma<BR>
RV_01.091.22.1{23}  tvamimā oṣadhīḥ soma viśvāstvamapo ajanayastvaṃ gāḥ<BR>
RV_01.091.22.2{23}  tvamā tatanthorvantarikṣaṃ tvaṃ jyotiṣā vi tamo vavartha<BR>
RV_01.091.23.1{23}  devena no manasā deva soma rāyo bhāgaṃ sahasāvannabhi yudhya<BR>
RV_01.091.23.2{23}  mā tvā tanadīśiṣe vīryasyobhayebhyaḥ pra cikitsā gaviṣṭau <BR>
<BR>
RV_01.092.01.1{24}  etā u tyā uṣasaḥ ketumakrata pūrve ardhe rajaso bhānumañjate<BR>
RV_01.092.01.2{24}  niṣkṛṇvānā āyudhānīva dhṛṣṇavaḥ prati gāvo'ruṣīryanti mātaraḥ<BR>
RV_01.092.02.1{24}  udapaptannaruṇā bhānavo vṛthā svāyujo aruṣīrgā ayuksata<BR>
RV_01.092.02.2{24}  akrannuṣāso vayunāni pūrvathā ruśantaṃ bhānumaruṣīraśiśrayuḥ<BR>
RV_01.092.03.1{24}  arcanti nārīrapaso na viṣṭibhiḥ samānena yojanenā parāvataḥ<BR>
RV_01.092.03.2{24}  iṣaṃ vahantīḥ sukṛte sudānave viśvedaha yajamānāya sunvate<BR>
RV_01.092.04.1{24}  adhi peśāṃsi vapate nṛtūrivāporṇute vakṣa usreva barjaham<BR>
RV_01.092.04.2{24}  jyotirviśvasmai bhuvanāya kṛṇvatī gāvo na vrajaṃ vyuṣā āvartamaḥ<BR>
RV_01.092.05.1{24}  pratyarcī ruśadasyā adarśi vi tiṣṭhate bādhate kṛṣṇamabhvam<BR>
RV_01.092.05.2{24}  svaruṃ na peśo vidatheṣvañjañcitraṃ divo duhitā bhānumaśret<BR>
RV_01.092.06.1{25}  atāriṣma tamasas pāramasyoṣā uchantī vayunā kṛṇoti<BR>
RV_01.092.06.2{25}  śriye chando na smayate vibhātī supratīkā saumanasāyājīgaḥ<BR>
RV_01.092.07.1{25}  bhāsvatī netrī sūnṛtānāṃ diva stave duhitā gotamebhiḥ<BR>
RV_01.092.07.2{25}  prajāvato nṛvato aśvabudhyānuṣo goagrānupa māsi vājān<BR>
RV_01.092.08.1{25}  uṣastamaśyāṃ yaśasaṃ suvīraṃ dāsapravargaṃ rayimaśvabudhyam<BR>
RV_01.092.08.2{25}  sudaṃsasā śravasā yā vibhāsi vājaprasūtā subhage bṛhantam<BR>
RV_01.092.09.1{25}  viśvāni devī bhuvanābhicakṣyā pratīcī cakṣururviyā vi bhāti<BR>
RV_01.092.09.2{25}  viśvaṃ jīvaṃ carase bodhayantī viśvasya vācamavidan manāyoḥ<BR>
RV_01.092.10.1{25}  punaḥ-punarjāyamānā purāṇī samānaṃ varṇamabhi śumbhamānā<BR>
RV_01.092.10.2{25}  śvaghnīva kṛtnurvija āminānā martasya devī jarayantyāyuḥ<BR>
RV_01.092.11.1{26}  vyūrṇvatī divo antānabodhyapa svasāraṃ sanutaryuyoti<BR>
RV_01.092.11.2{26}  praminatī manuṣyā yugāni yoṣā jārasya cakṣasā vi bhāti<BR>
RV_01.092.12.1{26}  paśūn na citrā subhagā prathānā sindhurna kṣoda urviyā vyaśvait<BR>
RV_01.092.12.2{26}  aminatī daivyāni vratāni sūryasya ceti raśmibhirdṛśānā<BR>
RV_01.092.13.1{26}  uṣastaccitramā bharāsmabhyaṃ vājinīvati<BR>
RV_01.092.13.2{26}  yena tokaṃca tanayaṃ ca dhāmahe<BR>
RV_01.092.14.1{26}  uṣo adyeha gomatyaśvāvati vibhāvari<BR>
RV_01.092.14.2{26}  revadasme vyucha sūnṛtāvati<BR>
RV_01.092.15.1{26}  yukṣvā hi vājinīvatyaśvānadyāruṇānuṣaḥ<BR>
RV_01.092.15.2{26}  athā noviśvā saubhagānyā vaha<BR>
RV_01.092.16.1{27}  aśvinā vartirasmadā gomad dasrā hiraṇyavat<BR>
RV_01.092.16.2{27}  arvāg rathaṃ samanasā ni yachatam<BR>
RV_01.092.17.1{27}  yāvitthā ślokamā divo jyotirjanāya cakrathuḥ<BR>
RV_01.092.17.2{27}  ā naūrjaṃ vahatamaśvinā yuvam<BR>
RV_01.092.18.1{27}  eha devā mayobhuvā dasrā hiraṇyavartanī<BR>
RV_01.092.18.2{27}  uṣarbudho vahantu somapītaye <BR>
<BR>
RV_01.093.01.1{28}  agnīṣomāvimaṃ su me śṛṇutaṃ vṛṣaṇā havam<BR>
RV_01.093.01.2{28}  prati sūktāni haryataṃ bhavataṃ dāśuṣe mayaḥ<BR>
RV_01.093.02.1{28}  agnīṣomā yo adya vāmidaṃ vacaḥ saparyati<BR>
RV_01.093.02.2{28}  tasmai dhattaṃ suvīryaṃ gavāṃ poṣaṃ svaśvyam<BR>
RV_01.093.03.1{28}  agnīṣomā ya āhutiṃ yo vāṃ dāśād dhaviṣkṛtim<BR>
RV_01.093.03.2{28}  sa prajayā suvīryaṃ viśvamāyurvyaśnavat<BR>
RV_01.093.04.1{28}  agnīṣomā ceti tad vīryaṃ vāṃ yadamuṣṇītamavasaṃ paṇiṃ gāḥ<BR>
RV_01.093.04.2{28}  avātirataṃ bṛsayasya śeṣo 'vindataṃ jyotirekaṃ bahubhyaḥ<BR>
RV_01.093.05.1{28}  yuvametāni divi rocanānyagniśca soma sakratū adhattam<BR>
RV_01.093.05.2{28}  yuvaṃ sindhūnrabhiśasteravadyādagnīṣomāvamuñcataṃ gṛbhītān<BR>
RV_01.093.06.1{28}  ānyaṃ divo mātariśvā jabhārāmathnādanyaṃ pari śyenoadreḥ<BR>
RV_01.093.06.2{28}  agnīṣomā brahmaṇā vāvṛdhānoruṃ yajñāya cakrathuru lokam<BR>
RV_01.093.07.1{29}  agnīṣomā haviṣaḥ prasthitasya vītaṃ haryataṃ vṛṣaṇā juṣethām<BR>
RV_01.093.07.2{29}  suśarmāṇā svavasā hi bhūtamathā dhattaṃ yajamānāya śaṃ yoḥ<BR>
RV_01.093.08.1{29}  yo agnīṣomā haviṣā saparyād devadrīcā manasā yo ghṛtena<BR>
RV_01.093.08.2{29}  tasya vrataṃ rakṣataṃ pātamaṃhaso viśe janāya mahiśarma yachatam<BR>
RV_01.093.09.1{29}  agnīṣomā savedasā sahūtī vanataṃ giraḥ<BR>
RV_01.093.09.2{29}  saṃ devatrā babhūvathuḥ<BR>
RV_01.093.10.1{29}  agnīṣomāvanena vāṃ yo vāṃ ghṛtena dāśati<BR>
RV_01.093.10.2{29}  tasmai dīdayataṃ bṛhat<BR>
RV_01.093.11.1{29}  agnīṣomāvimāni no yuvaṃ havyā jujoṣatam<BR>
RV_01.093.11.2{29}  ā yātamupanaḥ sacā<BR>
RV_01.093.12.1{29}  agnīṣomā pipṛtamarvato na ā pyāyantāmusriyā havyasūdaḥ<BR>
RV_01.093.12.2{29}  asme balāni maghavatsu dhattaṃ kṛṇutaṃ no adhvaraṃ śruṣṭimantam <BR>
RV_01.094.01.1{30}  imaṃ stomamarhate jātavedase rathamiva saṃ mahemā manīṣayā<BR>
RV_01.094.01.2{30}  bhadrā hi naḥ pramatirasya saṃsadyagne sakhye mā riṣāmā vayaṃ tava<BR>
RV_01.094.02.1{30}  yasmai tvamāyajase sa sādhatyanarvā kṣeti dadhate suvīryam<BR>
RV_01.094.02.2{30}  sa tūtāva nainamaśnotyaṃhatiragne ...<BR>
RV_01.094.03.1{30}  śakema tvā samidhaṃ sādhayā dhiyastve devā haviradantyāhutam<BR>
RV_01.094.03.2{30}  tvamādityānā vaha tān hyuśmasyagne ...<BR>
RV_01.094.04.1{30}  bharāmedhmaṃ kṛṇavāmā havīṃṣi te citayantaḥ parvaṇā-parvaṇā vayam<BR>
RV_01.094.04.2{30}  jīvātave prataraṃ sādhayā dhiyo 'gne ...<BR>
RV_01.094.05.1{30}  viśāṃ gopā asya caranti jantavo dvipacca yaduta catuṣpadaktubhiḥ<BR>
RV_01.094.05.2{30}  citraḥ praketa uṣaso mahānasya agne ...<BR>
RV_01.094.06.1{31}  tvamadhvaryuruta hotāsi pūrvyaḥ praśāstā potā januṣā purohitaḥ<BR>
RV_01.094.06.2{31}  viśvā vidvānārtvijyā dhīra puṣyasyagne .. .<BR>
RV_01.094.07.1{31}  yo viśvataḥ supratīkaḥ sadṛṃṃ asi dūre cit san taḷidivāti rocase<BR>
RV_01.094.07.2{31}  rātryāścidandho ati deva paśyasyagne ...<BR>
RV_01.094.08.1{31}  pūrvo devā bhavatu sunvato ratho 'smākaṃ śaṃso abhyastu dūḍhyaḥ<BR>
RV_01.094.08.2{31}  tadā jānītota puṣyatā vaco 'gne ...<BR>
RV_01.094.09.1{31}  vadhairduḥśaṃsānapa dūḍhyo jahi dūre vā ye anti vā ke cidatriṇaḥ<BR>
RV_01.094.09.2{31}  athā yajñāya gṛṇate sugaṃ kṛdhyagne ...<BR>
RV_01.094.10.1{31}  yadayukthā aruṣā rohitā rathe vātajūtā vṛṣabhasyeva teravaḥ<BR>
RV_01.094.10.2{31}  ādinvasi vanino dhūmaketunāgne ...<BR>
RV_01.094.11.1{32}  adha svanāduta bibhyuḥ patatriṇo drapsā yat te yavasādo vyasthiran<BR>
RV_01.094.11.2{32}  sugaṃ tat te tāvakebhyo rathebhyo 'gne ...<BR>
RV_01.094.12.1{32}  ayaṃ mitrasya varuṇasya dhāyase 'vayātāṃ marutāṃ heḷo adbhutaḥ<BR>
RV_01.094.12.2{32}  mṛḷā su no bhūtveṣāṃ manaḥ punaragne ...<BR>
RV_01.094.13.1{32}  devo devānāmasi mitro adbhuto vasurvasūnāmasi cāruradhvare<BR>
RV_01.094.13.2{32}  śarman syāma tava saprathastame 'gne ...<BR>
RV_01.094.14.1{32}  tat te bhadraṃ yat samiddhaḥ sve dame somāhuto jarase mṛḷayattamaḥ<BR>
RV_01.094.14.2{32}  dadhāsi ratnaṃ draviṇaṃ ca dāśuṣe 'gne ...<BR>
RV_01.094.15.1{32}  yasmai tvaṃ sudraviṇo dadāśo 'nāgāstvamadite sarvatātā<BR>
RV_01.094.15.2{32}  yaṃ bhadreṇa śavasā codayāsi prajāvatā rādhasā te syāma<BR>
RV_01.094.16.1{32}  sa tvamagne saubhagatvasya vidvānasmākamāyuḥ pra tirehadeva<BR>
RV_01.094.16.2{32}  tan no mitro varuṇo māmahantāmaditiḥ sindhuḥ pṛthivī uta dyauḥ <BR>
<BR>
RV_01.095.01.1{01}  dve vīrūpe carataḥ svarthe anyānyā vatsamupa dhāpayete<BR>
RV_01.095.01.2{01}  hariranyasyāṃ bhavati svadhāvāñchukro anyasyāṃ dadṛśe suvarcāḥ<BR>
RV_01.095.02.1{01}  daśemaṃ tvaṣṭurjanayanta garbhamatandrāso yuvatayo vibhṛtram<BR>
RV_01.095.02.2{01}  tigmānīkaṃ svayaśasaṃ janeṣu virocamānaṃ pari ṣīṃ nayanti<BR>
RV_01.095.03.1{01}  trīṇi jānā pari bhūṣantyasya samudra ekaṃ divyekamapsu<BR>
RV_01.095.03.2{01}  pūrvāmanu pra diśaṃ pārthivānām ṛtūn praśāsad vidadhāvanuṣṭhu<BR>
RV_01.095.04.1{01}  ka imaṃ vo niṇyamā ciketa vatso mātṝrjanayata svadhābhiḥ<BR>
RV_01.095.04.2{01}  bahvīnāṃ garbho apasāmupasthān mahān kavirniścarati svadhāvān<BR>
RV_01.095.05.1{01}  āviṣṭyo vardhate cārurāsu jihmānāmūrdhvaḥ svayaśā upasthe<BR>
RV_01.095.05.2{01}  ubhe tvaṣṭurbibhyaturjāyamānāt pratīcī siṃhamprati joṣayete<BR>
RV_01.095.06.1{02}  ubhe bhadre joṣayete na mene gāvo na vāśrā upa tasthurevaiḥ<BR>
RV_01.095.06.2{02}  sa dakṣāṇāṃ dakṣapatirbabhūvāñjanti yaṃ dakṣiṇato havirbhiḥ<BR>
RV_01.095.07.1{02}  ud yaṃyamīti saviteva bāhū ubhe sicau yatate bhīma ṛñjan<BR>
RV_01.095.07.2{02}  ucchukramatkamajate simasmān navā mātṛbhyo vasanā jahāti<BR>
RV_01.095.08.1{02}  tveṣaṃ rūpaṃ kṛṇuta uttaraṃ yat sampṛñcānaḥ sadane gobhiradbhiḥ<BR>
RV_01.095.08.2{02}  kavirbudhnaṃ pari marmṛjyate dhīḥ sā devatātā samitirbabhūva<BR>
RV_01.095.09.1{02}  uru te jrayaḥ paryeti budhnaṃ virocamānaṃ mahiṣasya dhāma<BR>
RV_01.095.09.2{02}  viśvebhiragne svayaśobhiriddho 'dabdhebhiḥ pāyubhiḥ pāhyasmān<BR>
RV_01.095.10.1{02}  dhanvan srotaḥ kṛṇute gātumūrmiṃ śukrairūrmibhirabhinakṣati kṣām<BR>
RV_01.095.10.2{02}  viśvā sanāni jaṭhareṣu dhatte 'ntarnavāsu carati prasūṣu<BR>
RV_01.095.11.1{02}  evā no agne samidhā vṛdhāno revat pāvaka śravase vi bhāhi<BR>
RV_01.095.11.2{02}  tan no mitro varuṇo māmahantām aditiḥ sindhuḥ pṛthvivī uto dyauḥ <BR>
<BR>
RV_01.096.01.1{03}  sa pratnathā sahasā jāyamānaḥ sadyaḥ kāvyāni baḷ adhatta viśvā<BR>
RV_01.096.01.2{03}  apaśca mitraṃ dhiṣaṇā ca sādhan devā agnindhārayan draviṇodām<BR>
RV_01.096.02.1{03}  sa pūrvayā nividā kavyatāyorimāḥ prajā ajanayan manūnām<BR>
RV_01.096.02.2{03}  vivasvatā cakṣasā dyāmapaśca devā a. dh. d.<BR>
RV_01.096.03.1{03}  tamīḷata prathamaṃ yajñasādhaṃ viśa ārīrāhutam ṛñjasānam<BR>
RV_01.096.03.2{03}  ūrjaḥ putraṃ bharataṃ sṛpradānuṃ devā ...<BR>
RV_01.096.04.1{03}  sa mātariśvā puruvārapuṣṭirvidad gātuṃ tanayāya svarvit<BR>
RV_01.096.04.2{03}  viśāṃ gopā janitā rodasyordevā ...<BR>
RV_01.096.05.1{03}  naktoṣāsā varṇamāmemyāne dhāpayete śiśumekaṃ samīcī<BR>
RV_01.096.05.2{03}  dyāvākṣāmā rukmo antarvi bhāti devā ...<BR>
RV_01.096.06.1{04}  rāyo budhnaḥ saṃgamano vasūnāṃ yajñasya keturmanmasādhano veḥ<BR>
RV_01.096.06.2{04}  amṛtatvaṃ rakṣamāṇāsa enaṃ devā ...<BR>
RV_01.096.07.1{04}  nū ca purā ca sadanaṃ rayīṇāṃ jātasya ca jāyamānasya ca kṣām<BR>
RV_01.096.07.2{04}  sataśca gopāṃ bhavataśca bhūrerdevā ...<BR>
RV_01.096.08.1{04}  draviṇodā draviṇasasturasya draviṇodāḥ sanarasya pra yaṃsat<BR>
RV_01.096.08.2{04}  draviṇodā vīravatīmiṣaṃ no draviṇodā rasate dīrghamāyuḥ<BR>
RV_01.096.09.1{04}  evā no agne samidhā vṛdhāno revat pāvaka śravase vi bhāhi<BR>
RV_01.096.09.2{04}  tan no mitro varuṇo māmahantām aditiḥ sindhuḥ pṛthvivī uto dyauḥ <BR>
<BR>
RV_01.097.01.1{05}  apa naḥ śośucadaghamagne śuśugdhyā rayim<BR>
RV_01.097.01.2{05}  apa naḥ śośucadagham<BR>
RV_01.097.02.1{05}  sukṣetriyā sugātuyā vasūyā ca yajāmahe<BR>
RV_01.097.02.2{05}  apa ...<BR>
RV_01.097.03.1{05}  pra yad bhandiṣṭha eṣāṃ prāsmākāsaśca sūrayaḥ<BR>
RV_01.097.03.2{05}  apa...<BR>
RV_01.097.04.1{05}  pra yat te agne sūrayo jāyemahi pra te vayam<BR>
RV_01.097.04.2{05}  apa ...<BR>
RV_01.097.05.1{05}  pra yadagneḥ sahasvato viśvato yanti bhānavaḥ<BR>
RV_01.097.05.2{05}  apa ...<BR>
RV_01.097.06.1{05}  tvaṃ hi viśvatomukha viśvataḥ paribhūrasi<BR>
RV_01.097.06.2{05}  apa ...<BR>
RV_01.097.07.1{05}  dviṣo no viśvatomukhāti nāveva pāraya<BR>
RV_01.097.07.2{05}  apa ...<BR>
RV_01.097.08.1{05}  sa naḥ sindhumiva nāvayāti parṣā svastaye<BR>
RV_01.097.08.2{05}  apa ... <BR>
<BR>
RV_01.098.01.1{06}  vaiśvānarasya sumatau syāma rājā hi kaṃ bhuvanānāmabhiśrīḥ<BR>
RV_01.098.01.2{06}  ito jāto viśvamidaṃ vi caṣṭe vaiśvānaro yatate sūryeṇa<BR>
RV_01.098.02.1{06}  pṛṣṭo divi pṛṣṭo agniḥ pṛthivyāṃ pṛṣṭo viśvā oṣadhīrā viveśa<BR>
RV_01.098.02.2{06}  vaiśvānaraḥ sahasā pṛṣṭo agniḥ sa no divā sa riṣaḥ pātu naktam<BR>
RV_01.098.03.1{06}  vaiśvānara tava tat satyamastvasmān rāyo maghavānaḥ sacantām<BR>
RV_01.098.03.2{06}  tan no ... <BR>
<BR>
RV_01.099.01.1{07}  jātavedase sunavāma somamarātīyato ni dahāti vedaḥ<BR>
RV_01.099.01.2{07}  sa naḥ parṣadati durgāṇi viśvā nāveva sindhuṃ duritātyagniḥ <BR>
<BR>
RV_01.100.01.1{08}  sa yo vṛṣā vṛṣṇyebhiḥ samokā maho divaḥ pṛthivyāścasamrāṭ<BR>
RV_01.100.01.2{08}  satīnasatvā havyo bhareṣu marutvān no bhavatvindra ūtī<BR>
RV_01.100.02.1{08}  yasyānāptaḥ sūryasyeva yāmo bhare-bhare vṛtrahā śuṣmo asti<BR>
RV_01.100.02.2{08}  vṛṣantamaḥ sakhibhiḥ svebhirevairma...<BR>
RV_01.100.03.1{08}  divo na yasya retaso dughānāḥ panthāso yanti śavasāparītāḥ<BR>
RV_01.100.03.2{08}  taraddveṣāḥ sāsahiḥ pauṃsyebhirma...<BR>
RV_01.100.04.1{08}  so aṅgirobhiraṅgirastamo bhūd vṛṣā vṛṣabhiḥ sakhibhiḥ sakhā san<BR>
RV_01.100.04.2{08}  ṛgmibhirṛgmī gātubhirjyeṣṭho ma...<BR>
RV_01.100.05.1{08}  sa sūnubhirna rudrebhirṛbhvā nṛṣāhye sāsahvānamitrān<BR>
RV_01.100.05.2{08}  sanīḷebhiḥ śravasyāni tūrvan ma...<BR>
RV_01.100.06.1{09}  sa manyumīḥ samadanasya kartāsmākebhirnṛbhiḥ sūryaṃ sanat<BR>
RV_01.100.06.2{09}  asminnahan satpatiḥ puruhūto ma...<BR>
RV_01.100.07.1{09}  tamūtayo raṇayañchūrasātau taṃ kṣemasya kṣitayaḥ kṛṇvata trām<BR>
RV_01.100.07.2{09}  sa viśvasya karuṇasyeśa eko ma...<BR>
RV_01.100.08.1{09}  tamapsanta śavasa utsaveṣu naro naramavase taṃ dhanāya<BR>
RV_01.100.08.2{09}  so andhe cit tamasi jyotirvidan ma...<BR>
RV_01.100.09.1{09}  sa savyena yamati vrādhataścit sa dakṣiṇe saṃgṛbhītā kṛtāni<BR>
RV_01.100.09.2{09}  sa kīriṇā cit sanitā dhanāni ma...<BR>
RV_01.100.10.1{09}  sa grāmebhiḥ sanitā sa rathebhirvide viśvābhiḥ kṛṣṭibhirnvadya<BR>
RV_01.100.10.2{09}  sa pauṃsyebhirabhibhūraśastīrma...<BR>
RV_01.100.11.1{10}  sa jāmibhiryat samajāti mīḷhe 'jāmibhirvā puruhūta evaiḥ<BR>
RV_01.100.11.2{10}  apāṃ tokasya tanayasya jeṣe ma...<BR>
RV_01.100.12.1{10}  sa vajrabhṛd dasyuhā bhīma ugraḥ sahasracetāḥ śatanīthaṛbhvā<BR>
RV_01.100.12.2{10}  camrīṣo na śavasā pāñcajanyo ma...<BR>
RV_01.100.13.1{10}  tasya vajraḥ krandati smat svarṣā divo na tveṣo ravathaḥśimīvān<BR>
RV_01.100.13.2{10}  taṃ sacante sanayastaṃ dhanāni ma...<BR>
RV_01.100.14.1{10}  yasyājasraṃ śavasā mānamukthaṃ paribhujad rodasī viśvataḥ sīm<BR>
RV_01.100.14.2{10}  sa pāriṣat kratubhirmandasāno ma...<BR>
RV_01.100.15.1{10}  na yasya devā devatā na martā āpaścana śavaso antamāpuḥ<BR>
RV_01.100.15.2{10}  sa prarikvā tvakṣasā kṣmo divaśca ma...<BR>
RV_01.100.16.1{11}  rohicchyāvā sumadaṃśurlalāmīrdyukṣā rāya ṛjrāśvasya<BR>
RV_01.100.16.2{11}  vṛṣaṇvantaṃ bibhratī dhūrṣu rathaṃ mandrā ciketa nāhuṣīṣu vikṣu<BR>
RV_01.100.17.1{11}  etat tyat ta indra vṛṣṇa ukthaṃ vārṣāgirā abhi gṛṇanti rādhaḥ<BR>
RV_01.100.17.2{11}  ṛjrāśvaḥ praṣṭibhirambarīṣaḥ sahadevo bhayamānaḥ surādhāḥ<BR>
RV_01.100.18.1{11}  dasyūñchimyūṃśca puruhūta evairhatvā pṛthivyāṃ śarvā ni barhīt<BR>
RV_01.100.18.2{11}  sanat kṣetraṃ sakhibhiḥ śvitnyebhiḥ sanatsūryaṃ sanadapaḥ suvajraḥ<BR>
RV_01.100.19.1{11}  viśvāhendro adhivaktā no astvaparihvṛtāḥ sanuyāma vājam<BR>
RV_01.100.19.2{11}  tan no ... <BR>
<BR>
RV_01.101.01.1{12}  pra mandine pitumadarcatā vaco yaḥ kṛṣṇagarbhā nirahannṛjiśvanā<BR>
RV_01.101.01.2{12}  avasyavo vṛṣaṇaṃ vajradakṣiṇaṃ marutvantaṃ sakhyāya havāmahe<BR>
RV_01.101.02.1{12}  yo vyaṃsaṃ jāhṛṣāṇena manyunā yaḥ śambaraṃ yo ahan piprumavratam<BR>
RV_01.101.02.2{12}  indro yaḥ śuṣṇamaśuṣaṃ nyāvṛṇaṃ ma. ..<BR>
RV_01.101.03.1{12}  yasya dyāvāpṛthivī pauṃsyaṃ mahad yasya vrate varuṇo yasya sūryaḥ<BR>
RV_01.101.03.2{12}  yasyendrasya sindhavaḥ saścati vrataṃ ma...<BR>
RV_01.101.04.1{12}  yo aśvānāṃ yo gavāṃ gopatirvaśī ya āritaḥ karmaṇi karmaṇi sthiraḥ<BR>
RV_01.101.04.2{12}  vīḷościdindro yo asunvato vadho ma...<BR>
RV_01.101.05.1{12}  yo viśvasya jagataḥ prāṇatas patiryo brahmaṇe prathamo gā avindat<BR>
RV_01.101.05.2{12}  indro yo dasyūnradharānavātiran ma...<BR>
RV_01.101.06.1{12}  yaḥ śūrebhirhavyo yaśca bhīrubhiryo dhāvadbhirhūyate yaśca jigyubhiḥ<BR>
RV_01.101.06.2{12}  indraṃ yaṃ viśvā bhuvanābhi sandadhurma...<BR>
RV_01.101.07.1{13}  rudrāṇāmeti pradiśā vicakṣaṇo rudrebhiryoṣā tanute pṛthu jrayaḥ<BR>
RV_01.101.07.2{13}  indraṃ manīṣā abhyarcati śrutaṃ ma...<BR>
RV_01.101.08.1{13}  yad vā marutvaḥ parame sadhasthe yad vāvame vṛjane mādayāse<BR>
RV_01.101.08.2{13}  ata ā yāhyadhvaraṃ no achā tvāyā haviścakṛmā satyarādhaḥ<BR>
RV_01.101.09.1{13}  tvāyendra somaṃ suṣumā sudakṣa tvāyā haviścakṛmā brahmavāhaḥ<BR>
RV_01.101.09.2{13}  adhā niyutvaḥ sagaṇo marudbhirasmin yajñe barhiṣimādayasva<BR>
RV_01.101.10.1{13}  mādayasva haribhirye ta indra vi ṣyasva śipre vi sṛjasva dhene<BR>
RV_01.101.10.2{13}  ā tvā suśipra harayo vahantūśan havyāni prati no juṣasva<BR>
RV_01.101.11.1{13}  marutstotrasya vṛjanasya gopā vayamindreṇa sanuyāma vājam<BR>
RV_01.101.11.2{13}  tan no ... <BR>
<BR>
RV_01.102.01.1{14}  imāṃ te dhiyaṃ pra bhare maho mahīmasya stotre dhiṣaṇāyat ta ānaje<BR>
RV_01.102.01.2{14}  tamutsave ca prasave ca sāsahimindraṃ devāsaḥ śavasāmadannanu<BR>
RV_01.102.02.1{14}  asya śravo nadyaḥ sapta bibhrati dyāvākṣāmā pṛthivī darśataṃ vapuḥ<BR>
RV_01.102.02.2{14}  asme sūryācandramasābhicakṣe śraddhe kamindra carato vitarturam<BR>
RV_01.102.03.1{14}  taṃ smā rathaṃ maghavannprāva sātaye jaitraṃ yaṃ te anumadāma saṃgame<BR>
RV_01.102.03.2{14}  ājā na indra manasā puruṣṭuta tvāyadbhyo maghavañcharma yacha naḥ<BR>
RV_01.102.04.1{14}  vayaṃ jayema tvayā yujā vṛtamasmākamaṃśamudavā bhare-bhare<BR>
RV_01.102.04.2{14}  asmabhyamindra varivaḥ sugaṃ kṛdhi pra śatrūṇāṃmaghavan vṛṣṇyā ruja<BR>
RV_01.102.05.1{14}  nānā hi tvā havamānā janā ime dhanānāṃ dhartaravasāvipanyavaḥ<BR>
RV_01.102.05.2{14}  asmākaṃ smā rathamā tiṣṭha sātaye jaitraṃhīndra nibhṛtaṃ manastava<BR>
RV_01.102.06.1{15}  gojitā bāhū amitakratuḥ simaḥ karman karmañchatamūtiḥ khajaṃkaraḥ<BR>
RV_01.102.06.2{15}  akalpa indraḥ pratimānamojasāthā janā vihvayante siṣāsavaḥ<BR>
RV_01.102.07.1{15}  ut te śatān maghavannucca bhūyasa ut sahasrād ririce kṛṣṭiṣu śravaḥ<BR>
RV_01.102.07.2{15}  amātraṃ tvā dhiṣaṇā titviṣe mahyadhā vṛtrāṇi jighnase purandara<BR>
RV_01.102.08.1{15}  triviṣṭidhātu pratimānamojasastisro bhūmīrnṛpate trīṇi rocanā<BR>
RV_01.102.08.2{15}  atīdaṃ viśvaṃ bhuvanaṃ vavakṣithāśatrurindrajanuṣā sanādasi<BR>
RV_01.102.09.1{15}  tvāṃ deveṣu prathamaṃ havāmahe tvaṃ babhūtha pṛtanāsu sāsahiḥ<BR>
RV_01.102.09.2{15}  semaṃ naḥ kārumupamanyumudbhidamindraḥ kṛṇotu prasave rathaṃ puraḥ<BR>
RV_01.102.10.1{15}  tvaṃ jigetha na dhanā rurodhithārbheṣvājā maghavan mahatsu ca<BR>
RV_01.102.10.2{15}  tvāmugramavase saṃ śiśīmasyathā na indra havaneṣu codaya<BR>
RV_01.102.11.1{15}  viśvāhendro ... <BR>
<BR>
RV_01.103.01.1{16}  tat ta indriyaṃ paramaṃ parācairadhārayanta kavayaḥ puredam<BR>
RV_01.103.01.2{16}  kṣamedamanyad divyanyadasya samī pṛcyate samaneva ketuḥ<BR>
RV_01.103.02.1{16}  sa dhārayat pṛthivīṃ paprathacca vajreṇa hatvā nirapaḥ sasarja<BR>
RV_01.103.02.2{16}  ahannahimabhinad rauhiṇaṃ vyahan vyaṃsaṃ maghavā śacībhiḥ<BR>
RV_01.103.03.1{16}  sa jātūbharmā śraddadhāna ojaḥ puro vibhindannacarad vidāsīḥ<BR>
RV_01.103.03.2{16}  vidvān vajrin dasyave hetimasyāryaṃ saho vardhayā dyumnamindra<BR>
RV_01.103.04.1{16}  tadūcuṣe mānuṣemā yugāni kīrtenyaṃ maghavā nāma bibhrat<BR>
RV_01.103.04.2{16}  upaprayan dasyuhatyāya vajrī yad dha sūnuḥ śravase nāma dadhe<BR>
RV_01.103.05.1{16}  tadasyedaṃ paśyatā bhūri puṣṭaṃ śradindrasya dhattana vīryāya<BR>
RV_01.103.05.2{16}  sa gā avindat so avindadaśvān sa oṣadhīḥ soapaḥ sa vanāni<BR>
RV_01.103.06.1{17}  bhurikarmaṇe vṛṣabhāya vṛṣṇe satyaśuṣmāya sunavāma somam<BR>
RV_01.103.06.2{17}  ya ādṛtyā paripanthīva śūro 'yajvano vibhajanneti vedaḥ<BR>
RV_01.103.07.1{17}  tadindra preva vīryaṃ cakartha yat sasantaṃ vajreṇābodhayo 'him<BR>
RV_01.103.07.2{17}  anu tvā patnīrhṛṣitaṃ vayaśca viśve devāso amadannanu tvā<BR>
RV_01.103.08.1{17}  śuṣṇaṃ pipruṃ kuyavaṃ vṛtramindra yadāvadhīrvi puraḥśambarasya<BR>
RV_01.103.08.2{17}  tan no ... <BR>
<BR>
RV_01.104.01.1{18}  yoniṣ ṭa indra niṣade akāri tamā ni ṣīda svāno nārvā<BR>
RV_01.104.01.2{18}  vimucya vayo 'vasāyāśvān doṣā vastorvahīyasaḥ prapitve<BR>
RV_01.104.02.1{18}  o tye nara indramūtaye gurnū cit tān sadyo adhvano jagamyāt<BR>
RV_01.104.02.2{18}  devāso manyuṃ dāsasya ścamnan te na ā vakṣan suvitāya varṇam<BR>
RV_01.104.03.1{18}  ava tmana bharate ketavedā ava tmanā bharate phenamudan<BR>
RV_01.104.03.2{18}  kṣīreṇa snātaḥ kuyavasya yoṣe hate te syātāṃ pravaṇe śiphāyāḥ<BR>
RV_01.104.04.1{18}  yuyopa nābhiruparasyāyoḥ pra pūrvābhistirate rāṣṭi śūraḥ<BR>
RV_01.104.04.2{18}  añjasī kuliśī vīrapatnī payo hinvānā udabhirbharante<BR>
RV_01.104.05.1{18}  prati yat syā nīthādarśi dasyoroko nāchā sadanaṃ jānatī gāt<BR>
RV_01.104.05.2{18}  adha smā no maghavañcarkṛtādin mā no magheva niṣṣapī parā dāḥ<BR>
RV_01.104.06.1{19}  sa tvaṃ na indra sūrye so apsvanāgāstva ā bhaja jīvaśaṃse<BR>
RV_01.104.06.2{19}  māntarāṃ bhujamā rīriṣo naḥ śraddhitaṃ te mahata indriyāya<BR>
RV_01.104.07.1{19}  adhā manye śrat te asmā adhāyi vṛṣā codasva mahate dhanāya<BR>
RV_01.104.07.2{19}  mā no akṛte puruhūta yonāvindra kṣudhyadbhyo vaya āsutiṃ dāḥ<BR>
RV_01.104.08.1{19}  mā no vadhīrindra mā parā dā mā naḥ priyā bhojanāni pra moṣīḥ<BR>
RV_01.104.08.2{19}  āṇḍā mā no maghavañchakra nirbhen mā naḥ pātrā bhet sahajānuṣāṇi<BR>
RV_01.104.09.1{19}  arvāṃ ehi somakāmaṃ tvāhurayaṃ sutastasya pibā madāya<BR>
RV_01.104.09.2{19}  uruvyacā jathara ā vṛṣasva piteva naḥ śṛṇuhi hūyamānaḥ <BR>
<BR>
RV_01.105.01.1{20}  candramā apsvantarā suparṇo dhāvate divi<BR>
RV_01.105.01.2{20}  na vo hiraṇyanemayaḥ padaṃ vindanti vidyuto vittaṃ me asya rodasī<BR>
RV_01.105.02.1{20}  arthamid vā u arthina ā jāyā yuvate patim<BR>
RV_01.105.02.2{20}  tuñjāte vṛṣṇyaṃ payaḥ paridāya rasaṃ duhe vittam...<BR>
RV_01.105.03.1{20}  mo ṣu deva adaḥ svarava pādi divas pari<BR>
RV_01.105.03.2{20}  mā somyasya śambhuvaḥ śūne bhūma kadā cana vittam...<BR>
RV_01.105.04.1{20}  yajñaṃ pṛchāmyavamaṃ sa tad dūto vi vocati<BR>
RV_01.105.04.2{20}  kva ṛtaṃ pūrvyaṃ gataṃ kastad bibharti nūtano vi...<BR>
RV_01.105.05.1{20}  amī ye devā sthana triṣvā rocane divaḥ<BR>
RV_01.105.05.2{20}  kad va ṛtaṃ kadanṛtaṃ kva pratnā va āhutirvi...<BR>
RV_01.105.06.1{21}  kad va ṛtasya dharṇasi kad varuṇasya cakṣaṇam<BR>
RV_01.105.06.2{21}  kadaryamṇo mahas pathāti krāmema dūḍhyo vi...<BR>
RV_01.105.07.1{21}  aham so asmi yaḥ purā sute vadāmi kāni cit<BR>
RV_01.105.07.2{21}  taṃ mā vyantyādhyo vṛko na tṛṣṇajaṃ mṛgaṃ vi...<BR>
RV_01.105.08.1{21}  saṃ mā tapantyabhitaḥ sapatnīriva parśavaḥ<BR>
RV_01.105.08.2{21}  mūṣo na śiśnā vyadanti mādhya stotāraṃ te śatakrato vi...<BR>
RV_01.105.09.1{21}  amī ye sapta raśmayastatrā me nābhirātatā<BR>
RV_01.105.09.2{21}  tritastad vedāptyaḥ sa jāmitvāya rebhati vi...<BR>
RV_01.105.10.1{21}  amī ye pañcokṣaṇo madhye tasthurmaho divaḥ<BR>
RV_01.105.10.2{21}  devatrā nu pravācyaṃ sadhrīcīnā ni vāvṛturvi...<BR>
RV_01.105.11.1{22}  suparṇā eta āsate madhya ārodhane divaḥ<BR>
RV_01.105.11.2{22}  te sedhanti patho vṛkaṃ tarantaṃ yahvatīrapo vi...<BR>
RV_01.105.12.1{22}  navyaṃ tadukthyaṃ hitaṃ devāsaḥ supravācanam<BR>
RV_01.105.12.2{22}  ṛtamarṣanti sindhavaḥ satyaṃ tātāna sūryo vi...<BR>
RV_01.105.13.1{22}  agne tava tyadukthyaṃ deveṣvastyāpyam<BR>
RV_01.105.13.2{22}  sa naḥ satto manuṣvadā devān yakṣi viduṣṭaro vi...<BR>
RV_01.105.14.1{22}  satto hotā manuṣvadā devānachā viduṣṭaraḥ<BR>
RV_01.105.14.2{22}  agnirhavyā suṣūdati devo deveṣu medhiro vi...<BR>
RV_01.105.15.1{22}  brahmā kṛṇoti varuṇo gātuvidaṃ tamīmahe<BR>
RV_01.105.15.2{22}  vyūrṇoti hṛdā matiṃ navyo jāyatām ṛtaṃ vi...<BR>
RV_01.105.16.1{23}  asau yaḥ panthā ādityo divi pravācyaṃ kṛtaḥ<BR>
RV_01.105.16.2{23}  na sa devā atikrame taṃ martāso na paśyatha vi...<BR>
RV_01.105.17.1{23}  tritaḥ kūpe 'vahito devān havata ūtaye<BR>
RV_01.105.17.2{23}  tacchuśrāva bṛhaspatiḥ kṛṇvannaṃhūraṇāduru vi...<BR>
RV_01.105.18.1{23}  aruṇo mā sakṛd vṛkaḥ pathā yantaṃ dadarśa hi<BR>
RV_01.105.18.2{23}  ujjihīte nicāyyā taṣṭeva pṛṣṭyāmayī vi...<BR>
RV_01.105.19.1{23}  enāṅgūṣeṇa vayamindravanto 'bhi ṣyāma vṛjane sarvavīrāḥ<BR>
RV_01.105.19.2{23}  tan no ... <BR>
<BR>
RV_01.106.01.1{24}  indraṃ mitraṃ varuṇamagnimūtaye mārutaṃ śardho aditiṃhavāmahe<BR>
RV_01.106.01.2{24}  rathaṃ na durgād vasavaḥ sudānavo viśvasmān noaṃhaso niṣ pipartana<BR>
RV_01.106.02.1{24}  ta ādityā ā gatā sarvatātaye bhūta devā vṛtratūryeṣu śambhuvaḥ<BR>
RV_01.106.02.2{24}  rathaṃ ...<BR>
RV_01.106.03.1{24}  avantu naḥ pitaraḥ supravācanā uta devī devaputre ṛtāvṛdhā<BR>
RV_01.106.03.2{24}  rathaṃ ...<BR>
RV_01.106.04.1{24}  narāśaṃsaṃ vājinaṃ vājayanniha kṣayadvīraṃ pūṣaṇaṃ sumnairīmahe<BR>
RV_01.106.04.2{24}  rathaṃ ...<BR>
RV_01.106.05.1{24}  bṛhaspate sadamin naḥ sugaṃ kṛdhi śaṃ yoryat te manurhitaṃ tadīmahe<BR>
RV_01.106.05.2{24}  rathaṃ ...<BR>
RV_01.106.06.1{24}  indraṃ kutso vṛtrahaṇaṃ śacīpatiṃ kāṭe nibāḷha ṛṣirahvadūtaye<BR>
RV_01.106.06.2{24}  rathaṃ ...<BR>
RV_01.106.07.1{24}  devairno devyaditirni pātu devastrātā trāyatāmaprayuchan<BR>
RV_01.106.07.2{24}  tan no ... <BR>
<BR>
RV_01.107.01.1{25}  yajño devānāṃ pratyeti sumnamādityāso bhavatā mṛḷayantaḥ<BR>
RV_01.107.01.2{25}  ā vo 'rvācī sumatirvavṛtyādaṃhościd yā varivovittarāsat<BR>
RV_01.107.02.1{25}  upa no devā avasā gamantvaṅgirasāṃ sāmabhiḥ stūyamānāḥ<BR>
RV_01.107.02.2{25}  indra indriyairmaruto marudbhirādityairno aditiḥ śarma yaṃsat<BR>
RV_01.107.03.1{25}  tan na indrastad varuṇastadagnistadaryamā tat savitācano dhāt<BR>
RV_01.107.03.2{25}  tan no ... <BR>
<BR>
RV_01.108.01.1{26}  ya indrāgnī citratamo ratho vāmabhi viśvāni bhuvanāni caṣṭe<BR>
RV_01.108.01.2{26}  tenā yātaṃ sarathaṃ tasthivāṃsāthā somasya pibataṃ sutasya<BR>
RV_01.108.02.1{26}  yāvadidaṃ bhuvanaṃ viśvamastyuruvyacā varimatā gabhīram<BR>
RV_01.108.02.2{26}  tāvānayaṃ pātave somo astvaramindrāgnī manase yuvabhyām<BR>
RV_01.108.03.1{26}  cakrāthe hi sadhryaṃ nāma bhadraṃ sadhrīcīnā vṛtrahaṇāuta sthaḥ<BR>
RV_01.108.03.2{26}  tāvindrāgnī sadhryañcā niṣadyā vṛṣṇaḥ somasya vṛṣaṇā vṛṣethām<BR>
RV_01.108.04.1{26}  samiddheṣvagniṣvānajānā yatasrucā barhiru tistirāṇā<BR>
RV_01.108.04.2{26}  tīvraiḥ somaiḥ pariṣiktebhirarvāgendrāgnī saumanasāya yātam<BR>
RV_01.108.05.1{26}  yānīndrāgnī cakrathurvīryāṇi yāni rūpāṇyuta vṛṣṇyāni<BR>
RV_01.108.05.2{26}  yā vāṃ pratnāni sakhyā śivāni tebhiḥ somasya pibataṃ sutasya<BR>
RV_01.108.06.1{27}  yadabravaṃ prathamaṃ vāṃ vṛṇāno 'yaṃ somo asurairno vihavyaḥ<BR>
RV_01.108.06.2{27}  tāṃ satyāṃ śraddhāmabhyā hi yātamathā somasya pibataṃ sutasya<BR>
RV_01.108.07.1{27}  yadindrāgnī madathaḥ sve duroṇe yad brahmaṇi rājani vāyajatrā<BR>
RV_01.108.07.2{27}  ataḥ pari vṛṣaṇāvā hi yātamathā somasya pibataṃ sutasya<BR>
RV_01.108.08.1{27}  yadindrāgnī yaduṣu turvaśeṣu yad druhyuṣvanuṣu pūruṣu sthaḥ<BR>
RV_01.108.08.2{27}  ataḥ ...<BR>
RV_01.108.09.1{27}  yadindrāgnī avamasyāṃ pṛthivyāṃ madhyamasyāṃ paramasyāmuta sthaḥ<BR>
RV_01.108.09.2{27}  ataḥ ...<BR>
RV_01.108.10.1{27}  yadindrāgnī paramasyāṃ pṛthivyāṃ madhyamasyāmavamasyāmuta sthaḥ<BR>
RV_01.108.10.2{27}  ataḥ ...<BR>
RV_01.108.11.1{27}  yadindrāgnī divi ṣṭho yat pṛthivyāṃ yat parvateṣvoṣadhīṣvapsu<BR>
RV_01.108.11.2{27}  ataḥ ...<BR>
RV_01.108.12.1{27}  yadindrāgnī uditā sūryasya madhye divaḥ svadhayā mādayethe<BR>
RV_01.108.12.2{27}  ataḥ ...<BR>
RV_01.108.13.1{27}  evendrāgnī papivāṃsā sutasya viśvāsmabhyaṃ saṃ jayatandhanāni<BR>
RV_01.108.13.2{27}  tan no ... <BR>
<BR>
RV_01.109.01.1{28}  vi hyakhyaṃ manasā vasya ichannindrāgnī jñāsa uta vā sajātān<BR>
RV_01.109.01.2{28}  nānyā yuvat pramatirasti mahyaṃ sa vāṃ dhiyaṃ vājayantīmatakṣam<BR>
RV_01.109.02.1{28}  aśravaṃ hi bhūridāvattarā vāṃ vijāmāturuta vā ghā syālāt<BR>
RV_01.109.02.2{28}  athā somasya prayatī yuvabhyāmindrāgnī stomaṃ janayāmi navyam<BR>
RV_01.109.03.1{28}  mā chedma raśmīnriti nādhamānāḥ pitṝṇāṃ śaktīranuyachamānāḥ<BR>
RV_01.109.03.2{28}  indrāgnibhyāṃ kaṃ vṛṣaṇo madanti tā hyadrī dhiṣaṇāyā upasthe<BR>
RV_01.109.04.1{28}  yuvābhyāṃ devī dhiṣaṇā madāyendrāgnī somamuśatī sunoti<BR>
RV_01.109.04.2{28}  tāvaśvinā bhadrahastā supāṇī ā dhāvataṃ madhunā pṛṅktamapsu<BR>
RV_01.109.05.1{28}  yuvāmindrāgnī vasuno vibhāge tavastamā śuśrava vṛtrahatye<BR>
RV_01.109.05.2{28}  tāvāsadyā barhiṣi yajñe asmin pra carṣaṇī mādayethāṃ sutasya<BR>
RV_01.109.06.1{29}  pra carṣaṇibhyaḥ pṛtanāhaveṣu pra pṛthivyā riricāthe divaśca<BR>
RV_01.109.06.2{29}  pra sindhubhyaḥ pra giribhyo mahitvā prendrāgnī viśvā bhuvanātyanyā<BR>
RV_01.109.07.1{29}  ā bharataṃ śikṣataṃ vajrabāhū asmānindrāgnī avataṃ śacībhiḥ<BR>
RV_01.109.07.2{29}  ime nu te raśmayaḥ sūryasya yebhiḥ sapitvaṃ pitaro na āsan<BR>
RV_01.109.08.1{29}  purandarā śikṣataṃ vajrahastāsmānindrāgnī avataṃ bhareṣu<BR>
RV_01.109.08.2{29}  tan no ... <BR>
<BR>
RV_01.110.01.1{30}  tataṃ me apastadu tāyate punaḥ svādiṣṭhā dhītirucathāya śasyate<BR>
RV_01.110.01.2{30}  ayaṃ samudra iha viśvadevyaḥ svāhākṛtasya samu tṛpṇuta ṛbhavaḥ<BR>
RV_01.110.02.1{30}  ābhogayaṃ pra yadichanta aitanāpākāḥ prāñco mama ke cidāpayaḥ<BR>
RV_01.110.02.2{30}  saudhanvanāsaścaritasya bhūmanāgachata saviturdāśuṣo gṛham<BR>
RV_01.110.03.1{30}  tat savitā vo 'mṛtatvāmāsuvadagohyaṃ yacchravayanta aitana<BR>
RV_01.110.03.2{30}  tyaṃ ciccamasamasurasya bhakṣaṇamekaṃ santamakṛṇutā caturvayam<BR>
RV_01.110.04.1{30}  viṣṭvī śamī taraṇitvena vāghato martāsaḥ santo amṛtatvamānaśuḥ<BR>
RV_01.110.04.2{30}  saudhanvanā ṛbhavaḥ sūracakṣasaḥ saṃvatsare samapṛcyanta dhītibhiḥ<BR>
RV_01.110.05.1{30}  kṣetramiva vi mamustejanenamekaṃ pātram ṛbhavo jehamānam<BR>
RV_01.110.05.2{30}  upastutā upamaṃ nādhamānā amartyeṣu śrava ichamānāḥ<BR>
RV_01.110.06.1{31}  ā manīṣāmantarikṣasya nṛbhyaḥ sruceva ghṛtaṃ juhavāma vidmanā<BR>
RV_01.110.06.2{31}  taraṇitvā ye piturasya saścira ṛbhavo vājamaruhan divo rajaḥ<BR>
RV_01.110.07.1{31}  ṛbhurna indraḥ śavasā navīyān ṛbhurvājebhirvasubhirvasurdadiḥ<BR>
RV_01.110.07.2{31}  yuṣmākaṃ devā avasāhani priye 'bhi tiṣṭhemapṛtsutīrasunvatām <BR>
RV_01.110.08.1{31}  niścarmaṇa ṛbhavo gāmapiṃśata saṃ vatsenāsṛjatā mātaraṃ punaḥ<BR>
RV_01.110.08.2{31}  saudhanvanāsaḥ svapasyayā naro jivrī yuvānā pitarākṛṇotana<BR>
RV_01.110.09.1{31}  vājebhirno vājasātāvaviḍḍhy ṛbhumānindra citramā darṣi rādhaḥ<BR>
RV_01.110.09.2{31}  tan no ... <BR>
<BR>
RV_01.111.01.1{32}  takṣan rathaṃ suvṛtaṃ vidamnāpasastakṣan harī indravāhā vṛṣaṇvasū<BR>
RV_01.111.01.2{32}  takṣan pitṛbhyām ṛbhavo yuvad vayastakṣanvatsāya mātaraṃ sacābhuvam<BR>
RV_01.111.02.1{32}  ā no yajñāya takṣata ṛbhumad vayaḥ kratve dakṣāya suprajāvatīmiṣam<BR>
RV_01.111.02.2{32}  yathā kṣayāma sarvavīrayā viśā tan naḥśardhāya dhāsathā svindriyam<BR>
RV_01.111.03.1{32}  ā takṣata sātimasmabhyam ṛbhavaḥ sātiṃ rathāya sātimarvate naraḥ<BR>
RV_01.111.03.2{32}  sātiṃ no jaitrīṃ saṃ maheta viśvahā jāmimajāmiṃ pṛtanāsu sakṣaṇim<BR>
RV_01.111.04.1{32}  ṛbhukṣaṇamindramā huva ūtaya ṛbhūn vājān marutaḥ somapītaye<BR>
RV_01.111.04.2{32}  ubhā mitrāvaruṇā nūnamaśvinā te no hinvantu sātaye dhiye jiṣe<BR>
RV_01.111.05.1{32}  ṛbhurbharāya saṃ śiśātu sātiṃ samaryajid vājo asmānaviṣṭu<BR>
RV_01.111.05.2{32}  tan no ... <BR>
<BR>
RV_01.112.01.1{33}  īḷe dyāvāpṛthivī pūrvacittaye 'gniṃ gharmaṃ surucaṃ yāmanniṣṭaye<BR>
RV_01.112.01.2{33}  yābhirbhare kāramaṃśāya jinvathastābhirū ṣu ūtibhiraśvinā gatam<BR>
RV_01.112.02.1{33}  yuvordānāya subharā asaścato rathamā tasthurvacasaṃ na mantave<BR>
RV_01.112.02.2{33}  yābhirdhiyo 'vathaḥkarmanniṣṭaye tābhir...<BR>
RV_01.112.03.1{33}  yuvaṃ tāsāṃ divyasya praśāsane viśāṃ kṣayatho amṛtasyamajmanā<BR>
RV_01.112.03.2{33}  yābhirdhenumasvaṃ pinvatho narā tābhir...<BR>
RV_01.112.04.1{33}  yābhiḥ parijmā tanayasya majmanā dvimātā tūrṣu taraṇirvibhūṣati<BR>
RV_01.112.04.2{33}  yābhistrimanturabhavad vicakṣaṇastābhir.. .<BR>
RV_01.112.05.1{33}  yābhī rebhaṃ nivṛtaṃ sitamadbhya ud vandanamairayataṃ svardṛśe<BR>
RV_01.112.05.2{33}  yābhiḥ kaṇvaṃ pra siṣāsantamāvataṃ tābhir...<BR>
RV_01.112.06.1{34}  yābhirantakaṃ jasamānamāraṇe bhujyaṃ yābhiravyathibhirjijinvathuḥ<BR>
RV_01.112.06.2{34}  yābhiḥ karkandhuṃ vayyaṃ ca jinvathastābhir...<BR>
RV_01.112.07.1{34}  yābhiḥ śucantiṃ dhanasāṃ suṣaṃsadaṃ taptaṃ gharmamomyāvantamatraye<BR>
RV_01.112.07.2{34}  yābhiḥ pṛṣniguṃ purukutsamāvataṃ tābhir...<BR>
RV_01.112.08.1{34}  yābhiḥ śacībhirvṛṣaṇā parāvṛjaṃ prāndhaṃ śroṇaṃ cakṣasa etave kṛthaḥ<BR>
RV_01.112.08.2{34}  yābhirvartikāṃ grasitāmamuñcatantābhir...<BR>
RV_01.112.09.1{34}  yābhiḥ sindhuṃ madhumantamasaścataṃ vasiṣṭhaṃ yābhirajarāvajinvatam<BR>
RV_01.112.09.2{34}  yābhiḥ kutsaṃ śrutaryaṃ naryamāvataṃ tābhir...<BR>
RV_01.112.10.1{34}  yābhirviśpalāṃ dhanasāmatharvyaṃ sahasramīḷha ājāvajinvatam<BR>
RV_01.112.10.2{34}  yābhirvaśamaśvyaṃ preṇimāvataṃ tābhir...<BR>
RV_01.112.11.1{35}  yābhiḥ sudānū auśijāya vaṇije dīrghaśravase madhu kośoakṣarat<BR>
RV_01.112.11.2{35}  kakṣīvantaṃ stotāraṃ yābhirāvataṃ tābhir. ..<BR>
RV_01.112.12.1{35}  yābhī rasāṃ kṣodasodnaḥ pipinvathuranaśvaṃ yābhī rathamāvataṃ jiṣe<BR>
RV_01.112.12.2{35}  yābhistriśoka usriyā udājata tābhir...<BR>
RV_01.112.13.1{35}  yābhiḥ sūryaṃ pariyāthaḥ parāvati mandhātāraṃ kṣaitrapatyeṣvāvatam<BR>
RV_01.112.13.2{35}  yābhirvipraṃ pra bharadvājamāvataṃ tābhir...<BR>
RV_01.112.14.1{35}  yābhirmahāmatithigvaṃ kaśojuvaṃ divodāsaṃ śambarahatyaāvatam<BR>
RV_01.112.14.2{35}  yābhiḥ pūrbhidye trasadasyumāvataṃ tābhir...<BR>
RV_01.112.15.1{35}  yābhirvamraṃ vipipānamupastutaṃ kaliṃ yābhirvittajāniṃ duvasyathaḥ<BR>
RV_01.112.15.2{35}  yābhirvyaśvamuta pṛthimāvataṃ tābhir...<BR>
RV_01.112.16.1{36}  yābhirnarā śayave yābhiratraye yābhiḥ purā manave gātumīṣathuḥ<BR>
RV_01.112.16.2{36}  yābhiḥ śārīrājataṃ syūmaraśmaye tābhir...<BR>
RV_01.112.17.1{36}  yābhiḥ paṭharvā jaṭharasya majmanāgnirnādīdeccita iddho ajmannā<BR>
RV_01.112.17.2{36}  yābhiḥ śaryātamavatho mahādhane tābhir.. .<BR>
RV_01.112.18.1{36}  yābhiraṅgiro manasā niraṇyatho 'graṃ gachatho vivare goarṇasaḥ<BR>
RV_01.112.18.2{36}  yābhirmanuṃ śūramiṣā samāvataṃ tābhir...<BR>
RV_01.112.19.1{36}  yābhiḥ patnīrvimadāya nyūhathurā gha vā yābhiraruṇīraśikṣatam<BR>
RV_01.112.19.2{36}  yābhiḥ sudāsa ūhathuḥ sudevyaṃ tābhir...<BR>
RV_01.112.20.1{36}  yābhiḥ śantātī bhavatho dadāśuṣe bhujyuṃ yābhiravatho yābhiradhrigum<BR>
RV_01.112.20.2{36}  omyāvatīṃ subharām ṛtastubhaṃ tābhir...<BR>
RV_01.112.21.1{37}  yābhiḥ kṛśānumasane duvasyatho jave yābhiryūno arvantamāvatam<BR>
RV_01.112.21.2{37}  madhu priyaṃ bharatho yat saraḍbhyastābhir...<BR>
RV_01.112.22.1{37}  yābhirnaraṃ goṣuyudhaṃ nṛṣāhye kṣetrasya sātā tanayasya jinvathaḥ<BR>
RV_01.112.22.2{37}  yābhī rathānavatho yābhirarvatastābhir...<BR>
RV_01.112.23.1{37}  yābhiḥ kutsamārjuneyaṃ śatakratū pra turvītiṃ pra ca dabhītimāvatam<BR>
RV_01.112.23.2{37}  yābhirdhvasantiṃ puruṣantimāvataṃ tābhir...<BR>
RV_01.112.24.1{37}  apnasvatīmaśvinā vācamasme kṛtaṃ no dasrā vṛṣaṇā manīṣām<BR>
RV_01.112.24.2{37}  adyūtye 'vase ni hvaye vāṃ vṛdhe ca no bhavataṃ vājasātau<BR>
RV_01.112.25.1{37}  dyubhiraktubhiḥ pari pātamasmānariṣṭebhiraśvinā saubhagebhiḥ<BR>
RV_01.112.25.2{37}  tan no ...<BR>
RV_01.113.01.1{01}  idaṃ śreṣṭhaṃ jyotiṣāṃ jyotirāgāccitraḥ praketo ajaniṣṭa vibhvā<BR>
RV_01.113.01.2{01}  yathā prasūtā savituḥ savayamevā rātryuṣase yonimāraik<BR>
RV_01.113.02.1{01}  ruśadvatsā ruśatī śvetyāgādāraigu kṛṣṇā sadanānyasyāḥ<BR>
RV_01.113.02.2{01}  samānabandhū amṛte anucī dyāvā varṇaṃ carata āmināne<BR>
RV_01.113.03.1{01}  samāno adhvā svasroranantastamanyānyā carato devaśiṣṭe<BR>
RV_01.113.03.2{01}  na methete na tasthatuḥ sumeke naktoṣāsā samanasā virūpe<BR>
RV_01.113.04.1{01}  bhāsvatī netrī sūnṛtānāmaceti citrā vi duro na āvaḥ<BR>
RV_01.113.04.2{01}  prārpyā jagad vyu no rāyo akhyaduṣā ajīgarbhuvanāni viśvā<BR>
RV_01.113.05.1{01}  jihmaśye caritave maghonyābhogaya iṣṭaye rāya u tvam<BR>
RV_01.113.05.2{01}  dabhraṃ paśyadbhya urviyā vicakṣa uṣā<BR>
RV_01.113.06.1{02}  kṣatrāya tvaṃ śravase tvaṃ mahīyā iṣṭaye tvamarthamivatvamityai<BR>
RV_01.113.06.2{02}  visadṛśā jīvitābhipracakṣa uṣā ...<BR>
RV_01.113.07.1{02}  eṣā divo duhitā pratyadarśi vyuchantī yuvatiḥ śukravāsāḥ<BR>
RV_01.113.07.2{02}  viśvasyeśānā pārthivasya vasva uṣo adyeha subhagevyucha<BR>
RV_01.113.08.1{02}  parāyatīnāmanveti pātha āyatīnāṃ prathamā śaśvatīnām<BR>
RV_01.113.08.2{02}  vyuchantī jīvamudīrayantyuṣā mṛtaṃ kaṃ cana bodhayantī<BR>
RV_01.113.09.1{02}  uṣo yadagniṃ samidhe cakartha vi yadāvaścakṣasā sūryasya<BR>
RV_01.113.09.2{02}  yan mānuṣān yakṣyamāṇānajīgastad deveṣu cakṛṣe bhadramapnaḥ<BR>
RV_01.113.10.1{02}  kiyātyā yat samayā bhavāti yā vyūṣuryāśca nūnaṃvyuchān<BR>
RV_01.113.10.2{02}  anu pūrvāḥ kṛpate vāvaśānā pradīdhyānā joṣamanyābhireti<BR>
RV_01.113.11.1{03}  īyuṣ ṭe ye pūrvatarāmapaśyan vyuchantīmuṣasaṃ martyāsaḥ<BR>
RV_01.113.11.2{03}  asmābhirū nu praticakṣyābhūdo te yanti ye aparīṣu paśyān<BR>
RV_01.113.12.1{03}  yāvayaddveṣā ṛtapā ṛtejāḥ sumnāvarī sūnṛtā īrayantī<BR>
RV_01.113.12.2{03}  sumaṅgalīrbibhratī devavītimihādyoṣaḥ śreṣṭhatamāvyucha<BR>
RV_01.113.13.1{03}  śaśvat puroṣā vyuvāsa devyatho adyedaṃ vyāvo maghonī<BR>
RV_01.113.13.2{03}  atho vyuchāduttarānanu dyūnajarāmṛtā carati svadhābhiḥ<BR>
RV_01.113.14.1{03}  vyañjibhirdiva ātāsvadyaudapa kṛṣṇāṃ nirṇijaṃ devyāvaḥ<BR>
RV_01.113.14.2{03}  prabodhayantyaruṇebhiraśvairoṣā yāti suyujā rathena<BR>
RV_01.113.15.1{03}  āvahantī poṣyā vāryāṇi citraṃ ketuṃ kṛṇute cekitānā<BR>
RV_01.113.15.2{03}  īyuṣīṇāmupamā śaśvatīnāṃ vibhātīnāṃ prathamoṣā vyaśvait<BR>
RV_01.113.16.1{04}  udīrdhvaṃ jīvo asurna āgādapa prāgāt tama ā jyotireti<BR>
RV_01.113.16.2{04}  āraik panthāṃ yātave sūryāyāganma yatra pratiranta āyuḥ<BR>
RV_01.113.17.1{04}  syūmanā vāca udiyarti vahni stavāno rebha uṣaso vibhātīḥ<BR>
RV_01.113.17.2{04}  adyā taducha gṛṇate maghonyasme āyurni didīhi prajāvat<BR>
RV_01.113.18.1{04}  yā gomatīruṣasaḥ sarvavīrā vyuchanti dāśuṣe martyāya<BR>
RV_01.113.18.2{04}  vāyoriva sūnṛtānāmudarke tā aśvadā aśnavat somasutvā<BR>
RV_01.113.19.1{04}  mātā devānāmaditeranīkaṃ yajñasya keturbṛhatī vi bhāhi<BR>
RV_01.113.19.2{04}  praśastikṛd brahmaṇe no vyuchā no jane janaya viśvavāre<BR>
RV_01.113.20.1{04}  yaccitramapna uṣaso vahantījānāya śaśamānāya bhadram<BR>
RV_01.113.20.2{04}  tan no ... <BR>
<BR>
RV_01.114.01.1{05}  imā rudrāya tavase kapardine kṣayadvīrāya pra bharāmahe matīḥ<BR>
RV_01.114.01.2{05}  yathā śamasad dvipade catuṣpade viśvaṃ puṣṭaṃgrāme asminnanāturam<BR>
RV_01.114.02.1{05}  mṛḷā no rudrota no mayas kṛdhi kṣayadvīrāya namasā vidhemate<BR>
RV_01.114.02.2{05}  yacchaṃ ca yośca manurāyeje pitā tadaśyāma tavarudra praṇītiṣu<BR>
RV_01.114.03.1{05}  aśyāma te sumatiṃ devayajyayā kṣayadvīrasya tava rudra mīḍhvaḥ<BR>
RV_01.114.03.2{05}  sumnāyannid viśo asmākamā carāriṣṭavīrā juhavāma te haviḥ<BR>
RV_01.114.04.1{05}  tveṣaṃ vayaṃ rudraṃ yajñasādhaṃ vaṅkuṃ kavimavase nihvayāmahe<BR>
RV_01.114.04.2{05}  āre asmad daivyaṃ heḷo asyatu sumatimid vayamasyā vṛṇīmahe<BR>
RV_01.114.05.1{05}  divo varāhamaruṣaṃ kapardinaṃ tveṣaṃ rūpaṃ namasā nihvayāmahe<BR>
RV_01.114.05.2{05}  haste bibhrad bheṣajā vāryāṇi śarma varma chardirasmabhyaṃ yaṃsat<BR>
RV_01.114.06.1{06}  idaṃ pitre marutāmucyate vacaḥ svādoḥ svādīyo rudrāya vardhanam<BR>
RV_01.114.06.2{06}  rāsvā ca no amṛta martabhojanaṃ tmane tokā<ya tanayāya mṛḷa<BR>
RV_01.114.07.1{06}  mā no mahāntamuta mā no arbhakaṃ mā na ukṣantamuta māna ukṣitam<BR>
RV_01.114.07.2{06}  mā no vadhīḥ pitaraṃ mota mātaraṃ mā naḥ priyāstanvo rudra rīriṣaḥ<BR>
RV_01.114.08.1{06}  mā nastoke tanaye mā na āyau mā no goṣu mā no aśveṣurīriṣaḥ<BR>
RV_01.114.08.2{06}  vīrān mā no rudra bhāmito vadhīrhaviṣmantaḥsadamit tvā havāmahe<BR>
RV_01.114.09.1{06}  upa te stomān paśupā ivākaraṃ rāsvā pitarmarutāṃ sumnamasme<BR>
RV_01.114.09.2{06}  bhadrā hi te sumatirmṛḷayattamāthā vayamava itte vṛṇīmahe<BR>
RV_01.114.10.1{06}  āre te goghnamuta pūruṣaghnaṃ kṣayadvīra sumnamasme teastu<BR>
RV_01.114.10.2{06}  mṛḷā ca no adhi ca brūhi devādhā ca naḥ śarma yachadvibarhāḥ<BR>
RV_01.114.11.1{06}  avocāma namo asmā avasyavaḥ śṛṇotu no havaṃ rudro marutvān<BR>
RV_01.114.11.2{06}  tan no ... <BR>
<BR>
RV_01.115.01.1{07}  citraṃ devānāmudagādanīkaṃ cakṣurmitrasya varuṇasyāgneḥ<BR>
RV_01.115.01.2{07}  āprā dyāvāpṛthivī antarikṣaṃ sūrya ātmā jagatastasthuṣaśca<BR>
RV_01.115.02.1{07}  sūryo devīmuṣasaṃ rocamānāṃ maryo na yoṣāmabhyeti paścāt<BR>
RV_01.115.02.2{07}  yatrā naro devayanto yugāni vitanvate prati bhadrāya bhadram<BR>
RV_01.115.03.1{07}  bhadrā aśvā haritaḥ sūryasya citrā etagvā anumādyāsaḥ<BR>
RV_01.115.03.2{07}  namasyanto diva ā pṛṣṭhamasthuḥ pari dyāvāpṛthivī yanti sadyaḥ<BR>
RV_01.115.04.1{07}  tat sūryasya devatvaṃ tan mahitvaṃ madhyā kartorvitataṃ saṃ jabhāra<BR>
RV_01.115.04.2{07}  yadedayukta haritaḥ sadhasthādād rātrī vāsastanute simasmai<BR>
RV_01.115.05.1{07}  tan mitrasya varuṇasyābhicakṣe sūryo rūpaṃ kṛṇute dyorupasthe<BR>
RV_01.115.05.2{07}  anantamanyad ruśadasya pājaḥ kṛṣṇamanyad dharitaḥ saṃ bharanti<BR>
RV_01.115.06.1{07}  adyā devā uditā sūryasya niraṃhasaḥ pipṛtā naravadyāt<BR>
RV_01.115.06.2{07}  tan no ... <BR>
<BR>
RV_01.116.01.1{08}  nāsatyābhyāṃ barhiriva pra vṛñje stomāniyarmyabhriyeva vātaḥ<BR>
RV_01.116.01.2{08}  yāvarbhagāya vimadāya jāyāṃ senājuvā nyūhatūrathena<BR>
RV_01.116.02.1{08}  vīḷupatmabhirāśuhemabhirvā devānāṃ vā jūtibhiḥ śāśadānā<BR>
RV_01.116.02.2{08}  tad rāsabho nāsatyā sahasramājā yamasya pradhane jigāya<BR>
RV_01.116.03.1{08}  tugro ha bhujyumaśvinodameghe rayiṃ na kaścin mamṛvānavāhāḥ<BR>
RV_01.116.03.2{08}  tamūhathurnaubhirātmanvatībhirantarikṣaprudbhirapodakābhiḥ<BR>
RV_01.116.04.1{08}  tisraḥ kṣapastrirahātivrajadbhirnāsatyā bhujyumūhathuḥ pataṃgaiḥ<BR>
RV_01.116.04.2{08}  samudrasya dhanvannārdrasya pāre tribhī rathaiḥ śatapadbhiḥ ṣaḷaśvaiḥ<BR>
RV_01.116.05.1{08}  anārambhaṇe tadavīrayethāmanāsthāne agrabhaṇe samudre<BR>
RV_01.116.05.2{08}  yadaśvinā ūhathurbhujyumastaṃ śatāritrāṃ nāvamātasthivāṃsam<BR>
RV_01.116.06.1{09}  yamaśvinā dadathuḥ śvetamaśvamaghāśvāya śaśvaditsvasti<BR>
RV_01.116.06.2{09}  tad vāṃ dātraṃ mahi kīrtenyaṃ bhūt paidvo vājīsadamid dhavyo aryaḥ<BR>
RV_01.116.07.1{09}  yuvaṃ narā stuvate pajriyāya kakṣīvate aradataṃ purandhim<BR>
RV_01.116.07.2{09}  kārotarācchaphādaśvasya vṛṣṇaḥ śataṃ kumbhānasiñcataṃ surāyāḥ<BR>
RV_01.116.08.1{09}  himenāgniṃ ghraṃsamavārayethāṃ pitumatīmūrjamasmā adhattam<BR>
RV_01.116.08.2{09}  ṛbīse atrimaśvināvanītamun ninyathuḥ sarvagaṇaṃ svasti<BR>
RV_01.116.09.1{09}  parāvataṃ nāsatyānudethāmuccābudhnaṃ cakrathurjihmabāram<BR>
RV_01.116.09.2{09}  kṣarannāpo na pāyanāya rāye sahasrāya tṛṣyate gotamasya<BR>
RV_01.116.10.1{09}  jujuruṣo nāsatyota vavriṃ prāmuñcataṃ drāpimiva cyavānāt<BR>
RV_01.116.10.2{09}  prātirataṃ jahitasyāyurdasrādit patimakṛṇutaṃ kanīnām<BR>
RV_01.116.11.1{10}  tad vāṃ narā śaṃsyaṃ rādhyaṃ cābhiṣṭiman nāsatyā varūtham<BR>
RV_01.116.11.2{10}  yad vidvāṃsā nidhimivāpagūḷhamud darśatādūpathurvandanāya<BR>
RV_01.116.12.1{10}  tad vāṃ narā sanaye daṃsa ugramāviṣ kṛṇomi tanyaturnavṛṣṭim<BR>
RV_01.116.12.2{10}  dadhyaṃ ha yan madhvātharvaṇo vāmaśvasya śīrṣṇā pra yadīmuvāca<BR>
RV_01.116.13.1{10}  ajohavīn nāsatyā karā vāṃ mahe yāman purubhujā purandhiḥ<BR>
RV_01.116.13.2{10}  śrutaṃ tacchāsuriva vadhrimatyā hiraṇyahastamaśvināvadattam<BR>
RV_01.116.14.1{10}  āsno vṛkasya vartikāmabhīke yuvaṃ narā nāsatyāmumuktam<BR>
RV_01.116.14.2{10}  uto kaviṃ purubhujā yuvaṃ ha kṛpamāṇamakṛṇutaṃ vicakṣe<BR>
RV_01.116.15.1{10}  caritraṃ hi verivāchedi parṇamājā khelasya paritakmyāyām<BR>
RV_01.116.15.2{10}  sadyo jaṅghāmāyasīṃ viśpalāyai dhane hite sartavepratyadhattam<BR>
RV_01.116.16.1{11}  śataṃ meṣān vṛkye cakṣadānam ṛjrāśvaṃ taṃ pitāndhaṃcakāra<BR>
RV_01.116.16.2{11}  tasmā akṣī nāsatyā vicakṣa ādhattaṃ dasrā bhiṣajāvanarvan<BR>
RV_01.116.17.1{11}  ā vāṃ rathaṃ duhitā sūryasya kārṣmevātiṣṭhadarvatājayantī<BR>
RV_01.116.17.2{11}  viśve devā anvamanyata hṛdbhiḥ samu śriyā nāsatyā sacethe<BR>
RV_01.116.18.1{11}  yadayātaṃ divodāsāya vartirbharadvājāyāśvinā hayantā<BR>
RV_01.116.18.2{11}  revaduvāha sacano ratho vāṃ vṛṣabhaśca śiṃśumāraśca yuktā<BR>
RV_01.116.19.1{11}  rayiṃ sukṣatraṃ svapatyamāyuḥ suvīryaṃ nāsatyā vahantā<BR>
RV_01.116.19.2{11}  ā jahnāvīṃ samanasopa vājaistrirahno bhāgaṃ dadhatīmayātam<BR>
RV_01.116.20.1{11}  pariviṣṭaṃ jāhuṣaṃ viśvataḥ sīṃ sugebhirnaktamūhathū rajobhiḥ<BR>
RV_01.116.20.2{11}  vibhindunā nāsatyā rathena vi parvatānajarayū ayātam<BR>
RV_01.116.21.1{12}  ekasyā vastorāvataṃ raṇāya vaśamaśvinā sanaye sahasrā<BR>
RV_01.116.21.2{12}  nirahataṃ duchunā indravantā pṛthuśravaso vṛṣaṇāvarātīḥ<BR>
RV_01.116.22.1{12}  śarasya cidārcatkasyāvatādā nīcāduccā cakrathuḥ pātave vāḥ<BR>
RV_01.116.22.2{12}  śayave cin nāsatyā śacībhirjasuraye staryaṃ pipyathurgām<BR>
RV_01.116.23.1{12}  avasyate stuvate kṛṣṇiyāya ṛjūyate nāsatyā śacībhiḥ<BR>
RV_01.116.23.2{12}  paśuṃ na naṣṭamiva darśanāya viṣṇāpvaṃ dadathurviśvakāya<BR>
RV_01.116.24.1{12}  daśa rātrīraśivenā nava dyūnavanaddhaṃ śnathitamapsvantaḥ<BR>
RV_01.116.24.2{12}  viprutaṃ rebhamudani pravṛktamun ninyathuḥ somamiva sruveṇa<BR>
RV_01.116.25.1{12}  pra vāṃ daṃsāṃsyaśvināvavocamasya patiḥ syāṃ sugavaḥ suvīraḥ<BR>
RV_01.116.25.2{12}  uta paśyannaśnuvan dīrghamāyurastamivejjarimāṇaṃ jagamyām <BR>
<BR>
RV_01.117.01.1{13}  madhvaḥ somasyāśvinā madāya pratno hotā vivāsate vām<BR>
RV_01.117.01.2{13}  barhiṣmatī rātirviśritā gīriṣā yātaṃ nāsatyopa vājaiḥ<BR>
RV_01.117.02.1{13}  yo vāmaśvinā manaso javīyān rathaḥ svaśvo viśa ājigāti<BR>
RV_01.117.02.2{13}  yena gachathaḥ sukṛto duroṇaṃ tena narā vartirasmabhyaṃ yātam<BR>
RV_01.117.03.1{13}  ṛṣiṃ narāvaṃhasaḥ pāñcajanyam ṛbīsādatriṃ muñcatho gaṇena<BR>
RV_01.117.03.2{13}  minantā dasyoraśivasya māyā anupūrvaṃ vṛṣaṇā codayantā<BR>
RV_01.117.04.1{13}  aśvaṃ na gūḷhamaśvinā durevairṛṣiṃ narā vṛṣaṇā rebhamapsu<BR>
RV_01.117.04.2{13}  saṃ taṃ riṇītho viprutaṃ daṃsobhirna vāṃ jūryanti pūrvyā kṛtāni<BR>
RV_01.117.05.1{13}  suṣupvāṃsaṃ na nirṛterupasthe sūryaṃ na dasrā tamasi kṣiyantam<BR>
RV_01.117.05.2{13}  śubhe rukmaṃ na darśataṃ nikhātamudūpathuraśvinā vandanāya<BR>
RV_01.117.06.1{14}  tad vāṃ narā śaṃsyaṃ pajriyeṇa kakṣīvatā nāsatyā parijman<BR>
RV_01.117.06.2{14}  śaphādaśvasya vājino janāya śataṃ kumbhānasiñcataṃ madhūnām<BR>
RV_01.117.07.1{14}  yuvaṃ narā stuvate kṛṣṇiyāya viṣṇāpvaṃ dadathurviśvakāya<BR>
RV_01.117.07.2{14}  ghoṣāyai cit pitṛṣade durone patiṃ jūryantyā aśvināvadattam<BR>
RV_01.117.08.1{14}  yuvaṃ śyāvāya ruśatīmadattaṃ mahaḥ kṣoṇasyāśvinā kaṇvāya<BR>
RV_01.117.08.2{14}  pravācyaṃ tad vṛṣaṇā kṛtaṃ vāṃ yan nārṣadāyaśravo adhyadhattam<BR>
RV_01.117.09.1{14}  purū varpāṃsyaśvinā dadhānā ni pedava ūhathurāśumaśvam<BR>
RV_01.117.09.2{14}  sahasrasāṃ vājinamapratītamahihanaṃ śravasyaṃ tarutram<BR>
RV_01.117.10.1{14}  etāni vāṃ śravasyā sudānū brahmāṅgūṣaṃ sadanaṃ rodasyoḥ<BR>
RV_01.117.10.2{14}  yad vāṃ pajrāso aśvinā havante yātamiṣā ca viduṣe ca vājam<BR>
RV_01.117.11.1{15}  sūnormānenāśvinā gṛṇānā vājaṃ viprāya bhuraṇā radantā<BR>
RV_01.117.11.2{15}  agastye brahmaṇā vāvṛdhānā saṃ viśpalāṃ nāsatyāriṇītam<BR>
RV_01.117.12.1{15}  kuha yāntā suṣṭutiṃ kāvyasya divo napātā vṛṣaṇā śayutrā<BR>
RV_01.117.12.2{15}  hiraṇyasyeva kalaśaṃ nikhātamudūpathurdaśame aśvināhan<BR>
RV_01.117.13.1{15}  yuvaṃ cyavānamaśvinā jarantaṃ punaryuvānaṃ cakrathuḥ śacībhiḥ<BR>
RV_01.117.13.2{15}  yuvo rathaṃ duhitā sūryasya saha śriyā nāsatyāvṛṇīta<BR>
RV_01.117.14.1{15}  yuvaṃ tugrāya pūrvyebhirevaiḥ punarmanyāvabhavataṃ yuvānā<BR>
RV_01.117.14.2{15}  yuvaṃ bhujyumarṇaso niḥ samudrād vibhirūhathurṛjrebhiraśvaiḥ<BR>
RV_01.117.15.1{15}  ajohavīdaśvinā taugryo vāṃ proḷhaḥ samudramavyathirjaganvān<BR>
RV_01.117.15.2{15}  niṣ ṭamūhathuḥ suyujā rathena manojavasā vṛṣaṇāsvasti<BR>
RV_01.117.16.1{16}  ajohavīdaśvinā vartikā vāmāsno yat sīmamuñcataṃ vṛkasya<BR>
RV_01.117.16.2{16}  vi jayuṣā yayathuḥ sānvadrerjātaṃ viṣvāco ahataṃ viṣeṇa<BR>
RV_01.117.17.1{16}  śataṃ meṣān vṛkye māmahānaṃ tamaḥ praṇītamaśivena pitrā<BR>
RV_01.117.17.2{16}  ākṣī ṛjrāśve aśvināvadhattaṃ jyotirandhāya cakrathurvicakṣe<BR>
RV_01.117.18.1{16}  śunamandhāya bharamahvayat sā vṛkīraśvinā vṛṣaṇā nareti<BR>
RV_01.117.18.2{16}  jāraḥ kanīna iva cakṣadāna ṛjrāśvaḥ śatamekaṃca meṣān<BR>
RV_01.117.19.1{16}  mahī vāmūtiraśvinā mayobhūruta srāmaṃ dhiṣṇyā saṃriṇīthaḥ<BR>
RV_01.117.19.2{16}  athā yuvāmidahvayat purandhirāgachataṃ sīṃ vṛṣaṇāvavobhiḥ<BR>
RV_01.117.20.1{16}  adhenuṃ dasrā staryaṃ viṣakṭāmapinvataṃ śayave aśvināgām<BR>
RV_01.117.20.2{16}  yuvaṃ śacībhirvimadāya jāyāṃ nyūhathuḥ purumitrasya yoṣām<BR>
RV_01.117.21.1{17}  yavaṃ vṛkeṇāśvinā vapanteṣaṃ duhantā manuṣāya dasrā<BR>
RV_01.117.21.2{17}  abhi dasyuṃ bakureṇā dhamantoru jyotiścakrathurāryāya<BR>
RV_01.117.22.1{17}  ātharvaṇāyāśvinā dadhīce 'śvyaṃ śiraḥ pratyairayatam<BR>
RV_01.117.22.2{17}  sa vāṃ madhu pra vocad ṛtāyan tvāṣṭraṃ yad dasrāvapikakṣyaṃ vām<BR>
RV_01.117.23.1{17}  sadā kavī sumatimā cake vāṃ viśvā dhiyo aśvinā prāvataṃ me<BR>
RV_01.117.23.2{17}  asme rayiṃ nāsatyā bṛhantamapatyasācaṃ śrutyaṃ rarāthām<BR>
RV_01.117.24.1{17}  hiraṇyahastamaśvinā rarāṇā putraṃ narā vadhrimatyā adattam<BR>
RV_01.117.24.2{17}  tridhā ha śyāvamaśvinā vikastamujjīvasa airayataṃsudānū<BR>
RV_01.117.25.1{17}  etāni vāmaśvinā vīryāṇi pra pūrvyāṇyāyavo 'vocan<BR>
RV_01.117.25.2{17}  brahmakṛṇvanto vṛṣaṇā yuvabhyāṃ suvīrāso vidathamā vadema <BR>
<BR>
RV_01.118.01.1{18}  ā vāṃ ratho aśvinā śyenapatvā sumṛḷīkaḥ svavān yātvarvāṃ<BR>
RV_01.118.01.2{18}  yo martyasya manaso javīyān trivandhuro vṛṣaṇā vātaraṃhāḥ<BR>
RV_01.118.02.1{18}  trivandhureṇa trivṛtā rathena tricakreṇa suvṛtā yātamarvāk<BR>
RV_01.118.02.2{18}  pinvataṃ gā jinvatamarvato no vardhayatamaśvinā vīramasme<BR>
RV_01.118.03.1{18}  pravadyāmanā suvṛtā rathena dasrāvimaṃ śṛṇutaṃ ślokamadreḥ<BR>
RV_01.118.03.2{18}  kimaṅga vāṃ pratyavartiṃ gamiṣṭhāhurviprāsoaśvinā purājāḥ<BR>
RV_01.118.04.1{18}  ā vāṃ śyenāso aśvinā vahantu rathe yuktāsa āśavaḥ pataṃgāḥ<BR>
RV_01.118.04.2{18}  ye apturo divyāso na gṛdhrā abhi prayo nāsatyā vahanti<BR>
RV_01.118.05.1{18}  ā vāṃ rathaṃ yuvatistiṣṭhadatra juṣṭvī narā duhitāsūryasya<BR>
RV_01.118.05.2{18}  pari vāmaśvā vapuṣaḥ pataṃgā vayo vahantvaruṣā abhīke<BR>
RV_01.118.06.1{19}  ud vandanamairataṃ daṃsanābhirud rebhaṃ dasrā vṛṣaṇā śacībhiḥ<BR>
RV_01.118.06.2{19}  niṣ ṭaugryaṃ pārayathaḥ samudrāt punaścyavānaṃ cakrathuryuvānam<BR>
RV_01.118.07.1{19}  yuvamatraye 'vanītāya taptamūrjamomānamaśvināvadhattam<BR>
RV_01.118.07.2{19}  yuvaṃ kaṇvāyāpiriptāya cakṣuḥ pratyadhattaṃ suṣṭutiṃ jujuṣāṇā<BR>
RV_01.118.08.1{19}  yuvaṃ dhenuṃ śayave nādhitāyāpinvatamaśvinā pūrvyāya<BR>
RV_01.118.08.2{19}  amuñcataṃ vartikāmaṃhaso niḥ prati jaṅghāṃ viśpalāyā adhattam<BR>
RV_01.118.09.1{19}  yuvaṃ śvetaṃ pedava indrajūtamahihanamaśvinādattamaśvam<BR>
RV_01.118.09.2{19}  johūtramaryo abhibhūtimugraṃ sahasrasāṃ vṛṣaṇaṃ vīḍvaṅgam<BR>
RV_01.118.10.1{19}  tā vāṃ narā svavase sujātā havāmahe aśvinā nādhamānāḥ<BR>
RV_01.118.10.2{19}  ā na upa vasumatā rathena giro jusānā suvitāya yātam<BR>
RV_01.118.11.1{19}  ā śyenasya javasā nūtanenāsme yātaṃ nāsatyā sajoṣāḥ<BR>
RV_01.118.11.2{19}  have hi vāmaśvinā rātahavyaḥ śaśvattamāyā uṣaso vyuṣṭau <BR>
<BR>
RV_01.119.01.1{20}  ā vāṃ rathaṃ purumāyaṃ manojuvaṃ jīrāśvaṃ yajñiyaṃ jīvase huve<BR>
RV_01.119.01.2{20}  sahasraketuṃ vaninaṃ śatadvasuṃ śruṣṭīvānaṃ varivodhāmabhi prayaḥ<BR>
RV_01.119.02.1{20}  ūrdhvā dhītiḥ pratyasya prayāmanyadhāyi śasman samayanta ā diśaḥ<BR>
RV_01.119.02.2{20}  svadāmi gharmaṃ prati yantyūtaya ā vāmūrjānī rathamaśvināruhat<BR>
RV_01.119.03.1{20}  saṃ yan mithaḥ paspṛdhānāso agmata śubhe makhā amitā jāyavo raṇe<BR>
RV_01.119.03.2{20}  yuvoraha pravaṇe cekite ratho yadaśvinā vahathaḥ sūrimā varam<BR>
RV_01.119.04.1{20}  yuvaṃ bhujyuṃ bhuramāṇaṃ vibhirgataṃ svayuktibhirnivahantā pitṛbhya ā<BR>
RV_01.119.04.2{20}  yāsiṣṭaṃ vartirvṛṣaṇā vijenyaṃ divodāsāya mahi ceti vāmavaḥ<BR>
RV_01.119.05.1{20}  yuvoraśvinā vapuṣe yuvāyujaṃ rathaṃ vāṇī yematurasya śardhyam<BR>
RV_01.119.05.2{20}  ā vāṃ patitvaṃ sakhyāya jagmuṣī yoṣāvṛṇītajenyā yuvāṃ patī<BR>
RV_01.119.06.1{21}  yuvaṃ rebhaṃ pariṣūteruruṣyatho himena gharmaṃ paritaptamatraye<BR>
RV_01.119.06.2{21}  yuvaṃ śayoravasaṃ pipyathurgavi pra dīrgheṇa vandanastāryāyuṣā<BR>
RV_01.119.07.1{21}  yuvaṃ vandanaṃ nirṛtaṃ jaraṇyayā rathaṃ na dasrā karaṇā saminvathaḥ<BR>
RV_01.119.07.2{21}  kṣetrādā vipraṃ janatho vipanyayā pra vāmatra vidhate daṃsanā bhuvat<BR>
RV_01.119.08.1{21}  agachataṃ kṛpamāṇaṃ parāvati pituḥ svasya tyajasā nibādhitam<BR>
RV_01.119.08.2{21}  svarvatīrita ūtīryuvoraha citrā abhīke abhavannabhiṣṭayaḥ<BR>
RV_01.119.09.1{21}  uta syā vāṃ madhuman makṣikārapan made somasyauśijo huvanyati<BR>
RV_01.119.09.2{21}  yuvaṃ dadhīco mana ā vivāsatho 'thā śiraḥ prati vāmaśvyaṃ vadat<BR>
RV_01.119.10.1{21}  yuvaṃ pedave puruvāramaśvinā spṛdhāṃ śvetaṃ tarutāranduvasyathaḥ<BR>
RV_01.119.10.2{21}  śaryairabhidyuṃ pṛtanāsu duṣṭaraṃ carkṛtyamindramiva carṣaṇīsaham <BR>
<BR>
RV_01.120.01.1{22}  kā rādhad dhotrāśvinā vāṃ ko vāṃ joṣa ubhayoḥ<BR>
RV_01.120.01.2{22}  kathā vidhātyapracetāḥ<BR>
RV_01.120.02.1{22}  vidvāṃsāvid duraḥ pṛchedavidvānitthāparo acetāḥ<BR>
RV_01.120.02.2{22}  nū cin nu marte akrau<BR>
RV_01.120.03.1{22}  tā vidvāṃsā havāmahe vāṃ tā no vidvāṃsā manma vocetamadya<BR>
RV_01.120.03.2{22}  prārcad dayamāno yuvākuḥ<BR>
RV_01.120.04.1{22}  vi pṛchāmi pākyā na devān vaṣaṭkṛtasyādbhutasya dasrā<BR>
RV_01.120.04.2{22}  pātaṃ ca sahyaso yuvaṃ ca rabhyaso naḥ<BR>
RV_01.120.05.1{22}  pra yā ghoṣe bhṛgavāṇe na śobhe yayā vācā yajati pajriyo vām<BR>
RV_01.120.05.2{22}  praiṣayurna vidvān<BR>
RV_01.120.06.1{23}  śrutaṃ gāyatraṃ takavānasyāhaṃ cid dhi rirebhāśvinā vām<BR>
RV_01.120.06.2{23}  ākṣī śubhas patī dan<BR>
RV_01.120.07.1{23}  yuvaṃ hyāstaṃ maho ran yuvaṃ vā yan niratataṃsatam<BR>
RV_01.120.07.2{23}  tāno vasū sugopā syātaṃ pātaṃ no vṛkādaghāyoḥ<BR>
RV_01.120.08.1{23}  mā kasmai dhātamabhyamitriṇe no mākutrā no gṛhebhyo dhenavo guḥ<BR>
RV_01.120.08.2{23}  stanābhujo aśiśvīḥ<BR>
RV_01.120.09.1{23}  duhīyan mitradhitaye yuvāku rāye ca no mimītaṃ vājavatyai<BR>
RV_01.120.09.2{23}  iṣe ca no mimītaṃ dhenumatyai<BR>
RV_01.120.10.1{23}  aśvinorasanaṃ rathamanaśvaṃ vājināvatoḥ<BR>
RV_01.120.10.2{23}  tenāhaṃ bhūri cākana<BR>
RV_01.120.11.1{23}  ayaṃ samaha mā tanūhyāte janānanu<BR>
RV_01.120.11.2{23}  somapeyaṃ sukho rathaḥ<BR>
RV_01.120.12.1{23}  adha svapnasya nirvide 'bhuñjataśca revataḥ<BR>
RV_01.120.12.2{23}  ubhā tā basri naśyataḥ <BR>
<BR>
RV_01.121.01.1{24}  kaditthā nṝnḥ pātraṃ devayatāṃ śravad giro aṅgirasāṃ turaṇyan<BR>
RV_01.121.01.2{24}  pra yadānaḍ viśa ā harmyasyoru kraṃsate adhvare yajatraḥ<BR>
RV_01.121.02.1{24}  stambhīd dha dyāṃ sa dharuṇaṃ pruṣāyad ṛbhurvājāya draviṇaṃ naro goḥ<BR>
RV_01.121.02.2{24}  anu svājāṃ mahiṣaścakṣata vrāṃ menāmaśvasya pari mātaraṃ goḥ<BR>
RV_01.121.03.1{24}  nakṣad dhavamaruṇīḥ pūrvyaṃ rāṭ turo viśāmaṅgirasāmanu dyūn<BR>
RV_01.121.03.2{24}  takṣad vajraṃ niyutaṃ tastambhad dyāṃ catuṣpade naryāya dvipāde<BR>
RV_01.121.04.1{24}  asya made svaryaṃ dā ṛtāyāpīvṛtamusriyāṇāmanīkam<BR>
RV_01.121.04.2{24}  yad dha prasarge trikakuṃ nivartadapa druho mānuṣasya duro vaḥ<BR>
RV_01.121.05.1{24}  tubhyaṃ payo yat pitarāvanītāṃ rādhaḥ suretasturaṇe bhuraṇyū<BR>
RV_01.121.05.2{24}  śuci yat te rekṇa āyajanta sabardughāyāḥ payausriyāyāḥ<BR>
RV_01.121.06.1{25}  adha pra jajñe taraṇirmamattu pra rocyasyā uṣaso na sūraḥ<BR>
RV_01.121.06.2{25}  induryebhirāṣṭa sveduhavyaiḥ sruveṇa siñcañ jaraṇābhi dhāma<BR>
RV_01.121.07.1{25}  svidhmā yad vanadhitirapasyāt sūro adhvare pari rodhanā goḥ<BR>
RV_01.121.07.2{25}  yad dha prabhāsi kṛtvyānanu dyūnanarviśe paśviṣeturāya<BR>
RV_01.121.08.1{25}  aṣṭā maho diva ādo harī iha dyumnāsāhamabhi yodhānautsam<BR>
RV_01.121.08.2{25}  hariṃ yat te mandinaṃ dukṣan vṛdhe gorabhasamadribhirvātāpyam<BR>
RV_01.121.09.1{25}  tvamāyasaṃ prati vartayo gordivo aśmānamupanītam ṛbhvā<BR>
RV_01.121.09.2{25}  kutsāya yatra puruhūta vanvañchuṣṇamanantaiḥ pariyāsi vadhaiḥ<BR>
RV_01.121.10.1{25}  purā yat sūrastamaso apītestamadrivaḥ phaligaṃ hetimasya<BR>
RV_01.121.10.2{25}  śuṣṇasya cit parihitaṃ yadojo divas pari sugrathitaṃ tadādaḥ<BR>
RV_01.121.11.1{26}  anu tvā mahī pājasī acakre dyāvākṣāmā madatāmindra karman<BR>
RV_01.121.11.2{26}  tvaṃ vṛtramāśayānaṃ sirāsu maho vajreṇa siṣvapovarāhum<BR>
RV_01.121.12.1{26}  tvamindra naryo yānavo nṝn tiṣṭhā vātasya suyujo vahiṣṭhān<BR>
RV_01.121.12.2{26}  yaṃ te kāvya uśanā mandinaṃ dād vṛtrahaṇaṃ pāryaṃ tatakṣa vajram<BR>
RV_01.121.13.1{26}  tvaṃ sūro harito rāmayo nṝn bharaccakrametaśo nāyamindra<BR>
RV_01.121.13.2{26}  prāsya pāraṃ navatiṃ nāvyānāmapi kartamavartayo'yajyūn<BR>
RV_01.121.14.1{26}  tvaṃ no asyā indra durhaṇāyāḥ pāhi vajrivo duritādabhīke<BR>
RV_01.121.14.2{26}  pra no vājān rathyo aśvabudhyāniṣe yandhi śravase sūnṛtāyai<BR>
RV_01.121.15.1{26}  mā sā te asmat sumatirvi dasad vājapramahaḥ samiṣo varanta<BR>
RV_01.121.15.2{26}  ā no bhaja maghavan goṣvaryo maṃhiṣṭhāste sadhamādaḥ syāma <BR>
<BR>
RV_01.122.01.1{01}  pra vaḥ pāntaṃ raghumanyavo 'ndho yajñaṃ rudrāya mīḷhuṣe bharadvam<BR>
RV_01.122.01.2{01}  divo astoṣyasurasya vīrairiṣudhye=va maruto rodasyoḥ<BR>
RV_01.122.02.1{01}  patnīva pūrvahūtiṃ vāvṛdhadhyā uṣāsānaktā purudhā vidāne<BR>
RV_01.122.02.2{01}  starīr nātkaṃ vyutaṃ vasānā sūryasya śriyā sudṛśī hiraṇyaiḥ<BR>
RV_01.122.03.1{01}  mamattu naḥ parijmā vasarhā mamattu vāto apāṃ vṛṣaṇvān<BR>
RV_01.122.03.2{01}  śiśītamindrāparvatā yuvaṃ nastan no viśve varivasyantudevāḥ<BR>
RV_01.122.04.1{01}  uta tyā me yaśasā śvetanāyai vyantā pāntauśijo huvadhyai<BR>
RV_01.122.04.2{01}  pra vo napātamapā%ṃ kṛṇudhvaṃ pra mātarā rāspinasyāyoḥ<BR>
RV_01.122.05.1{01}  ā vo ruvaṇyumauśijo huvadhyai ghoṣeva śaṃsamarjunasya naṃśe<BR>
RV_01.122.05.2{01}  pra vaḥ pūṣṇe dāvana ānachā voceya vasutātimagneḥ<BR>
RV_01.122.06.1{02}  śrutaṃ me mitrāvaruṇā havemota śrutaṃ sadane viśvataḥ sīm<BR>
RV_01.122.06.2{02}  śrotu naḥ śroturātiḥ suśrotuḥ sukṣetrā sindhuradbhiḥ<BR>
RV_01.122.07.1{02}  stuṣe sā vāṃ varuṇa mitra rātirgavāṃ śatā pṛkṣayāmeṣu pajre<BR>
RV_01.122.07.2{02}  śrutarathe priyarathe dadhānāḥ sadyaḥ puṣṭiṃnirundhānāso agman<BR>
RV_01.122.08.1{02}  asya stuṣe mahimaghasya rādhaḥ sacā sanema nahuṣaḥ suvīrāḥ<BR>
RV_01.122.08.2{02}  jano yaḥ pajrebhyo vājinīvānaśvāvato rathino mahyaṃ sūriḥ<BR>
RV_01.122.09.1{02}  jano yo mitrāvaruṇāvabhidhrugapo na vāṃ sunotyakṣṇayādhruk<BR>
RV_01.122.09.2{02}  svayaṃ sa yakṣmaṃ hṛdaye ni dhatta āpa yadīṃ hotrābhirṛtāvā<BR>
RV_01.122.10.1{02}  sa vrādhato nahuṣo daṃsujūtaḥ śardhastaro narāṃ gūrtaśravāḥ<BR>
RV_01.122.10.2{02}  visṛṣṭarātiryāti bāḷhasṛtvā viśvāsu pṛtsu sadamicchūraḥ<BR>
RV_01.122.11.1{03}  adha gmantā nahuṣo havaṃ sūreḥ śrotā rājāno amṛtasya mandrāḥ<BR>
RV_01.122.11.2{03}  nabhojuvo yan niravasya rādhaḥ praśastaye mahinārathavate<BR>
RV_01.122.12.1{03}  etaṃ śardhaṃ dhāma yasya sūrerityavocan daśatayasya naṃśe<BR>
RV_01.122.12.2{03}  dyumnāni yeṣu vasutātī rāran viśve sanvantu prabhṛtheṣu vājam<BR>
RV_01.122.13.1{03}  mandāmahe daśatayasya dhāserdviryat pañca bibhrato yantyannā<BR>
RV_01.122.13.2{03}  kimiṣṭāśva iṣṭaraśmireta īśānāsastaruṣaṛñjate nṝn<BR>
RV_01.122.14.1{03}  hiraṇyakarṇaṃ maṇigrīvamarṇastan no viśve varivasyantu devāḥ<BR>
RV_01.122.14.2{03}  aryo giraḥ sadya ā jagmuṣīrosrāścākantūbhayeṣvasme<BR>
RV_01.122.15.1{03}  catvāro mā maśarśārasya śiśvastrayo rājña āyavasasyajiṣṇoḥ<BR>
RV_01.122.15.2{03}  ratho vāṃ mitrāvaruṇā dīrghā]psāḥ syūmagabhastiḥ sūro nādyaut <BR>
<BR>
RV_01.123.01.1{04}  pṛthū ratho dakṣiṇāyā ayojyainaṃ devāso amṛtāso asthuḥ<BR>
RV_01.123.01.2{04}  kṛṣṇādudasthādaryā vihāyāścikitsantī mānuṣāyakṣayāya<BR>
RV_01.123.02.1{04}  pūrvā viśvasmād bhuvanādabodhi jayantī vājaṃ bṛhatī sanutrī<BR>
RV_01.123.02.2{04}  uccā vyakhyad yuvatiḥ punarbhūroṣā agan prathamā pūrvahūtau<BR>
RV_01.123.03.1{04}  yadadya bhāgaṃ vibhajāsi nṛbhya uṣo devi martyatrā sujāte<BR>
RV_01.123.03.2{04}  devo no atra savitā damūnā anāgaso vocati sūryāya<BR>
RV_01.123.04.1{04}  gṛhaṃ-gṛhamahanā yātyachā dive-dive adhi nāmā dadhānā<BR>
RV_01.123.04.2{04}  siṣāsantī dyotanā śaśvadāgādagram-agramid bhajatevasūnām<BR>
RV_01.123.05.1{04}  bhagasya svasā varuṇasya jāmiruṣaḥ sūnṛte prathamā jarasva<BR>
RV_01.123.05.2{04}  paścā sa daghyā yo aghasya dhātā jayema taṃ dakṣiṇayā rathena<BR>
RV_01.123.06.1{05}  udīratāṃ sūnṛtā ut purandhīrudagnayaḥ śuśucānāsoasthuḥ<BR>
RV_01.123.06.2{05}  spārhā vasūni tamasāpagūḷhāviṣ kṛṇvantyuṣaso vibhātīḥ<BR>
RV_01.123.07.1{05}  apānyadetyabhyanyadeti viṣurūpe ahanī saṃ carete<BR>
RV_01.123.07.2{05}  parikṣitostamo anyā guhākaradyauduṣāḥ śośucatā rathena<BR>
RV_01.123.08.1{05}  sadṛśīradya sadṛśīridu śvo dīrghaṃ sacante varuṇasyadhāma<BR>
RV_01.123.08.2{05}  anavadyāstriṃśataṃ yojanānyekaikā kratuṃ pariyanti sadyaḥ<BR>
RV_01.123.09.1{05}  jānatyahnaḥ prathamasya nāma śukrā kṛṣṇādajaniṣṭa śvitīcī<BR>
RV_01.123.09.2{05}  ṛtasya yoṣā na mināti dhāmāhar aharniṣkṛtamācarantī<BR>
RV_01.123.10.1{05}  kanyeva tanvā śāśadānāneṣi devi devamiyakṣamāṇam<BR>
RV_01.123.10.2{05}  saṃsmayamānā yuvatiḥ purastādāvirvakṣāṃsi kṛṇuṣe vibhātī<BR>
RV_01.123.11.1{06}  susaṃkāśā mātṛmṛṣṭeva yoṣāvistanvaṃ kṛṇuṣe dṛśe kam<BR>
RV_01.123.11.2{06}  bhadrā tvamuṣo vitaraṃ vyucha na tat te anyā uṣasonaśanta<BR>
RV_01.123.12.1{06}  aśvāvatīrgomatīrviśvavārā yatamānā raśmibhiḥ sūryasya<BR>
RV_01.123.12.2{06}  parā ca yanti punarā ca yanti bhadrā nāma vahamānāuṣāsaḥ<BR>
RV_01.123.13.1{06}  ṛtasya raśmimanuyachamānā bhadram-bhadraṃ kratumasmāsu dhehi<BR>
RV_01.123.13.2{06}  uṣo no adya suhavā vyuchāsmāsu rāyo maghavatsu ca syuḥ <BR>
<BR>
RV_01.124.01.1{07}  uṣā uchantī samidhāne agnā udyan sūrya urviyā jyotiraśret<BR>
RV_01.124.01.2{07}  devo no atra savitā nvarthaṃ prāsāvīd dvipat pra catuṣpadityai<BR>
RV_01.124.02.1{07}  aminatī daivyāni vratāni praminatī manuṣyā yugāni<BR>
RV_01.124.02.2{07}  īyuṣīṇāmupamā śaśvatīnāmāyatīnāṃ prathamoṣā vyadyaut<BR>
RV_01.124.03.1{07}  eṣā divo duhitā pratyadarśi jyotirvasānā samanā purastāt<BR>
RV_01.124.03.2{07}  ṛtasya panthāmanveti sādhu prajānatīva na diśo mināti<BR>
RV_01.124.04.1{07}  upo adarśi śundhyuvo na vakṣo nodhā ivāvirakṛta priyāṇi<BR>
RV_01.124.04.2{07}  admasan na sasato bodhayantī śaśvattamāgāt punareyuṣīṇām<BR>
RV_01.124.05.1{07}  pūrve ardhe rajaso aptyasya gavāṃ janitryakṛta pra ketum<BR>
RV_01.124.05.2{07}  vyu prathate vitaraṃ varīya obhā pṛṇantī pitrorupasthā<BR>
RV_01.124.06.1{08}  evedeṣā purutamā dṛśe kaṃ nājāmiṃ na pari vṛṇakti jāmim<BR>
RV_01.124.06.2{08}  arepasā tanvā śāśadānā nārbhādīṣate na mahovibhātī<BR>
RV_01.124.07.1{08}  abhrāteva puṃsa eti pratīcī gartārugiva sanaye dhanānām<BR>
RV_01.124.07.2{08}  jāyeya patya uśatī suvāsā uṣā hasreva ni riṇīte apsaḥ<BR>
RV_01.124.08.1{08}  svasā svasre jyāyasyai yonimāraigapaityasyāḥ praticakṣyeva<BR>
RV_01.124.08.2{08}  vyuchantī raśmibhiḥ sūryasyāñjyaṅkte samanagā ivavrāḥ<BR>
RV_01.124.09.1{08}  āsāṃ pūrvāsāmahasu svasṝṇāmaparā pūrvāmabhyeti paścāt<BR>
RV_01.124.09.2{08}  tāḥ pratnavan navyasīrnūnamasme revaduchantu sudinā uṣāsaḥ<BR>
RV_01.124.10.1{08}  pra bodhayoṣaḥ pṛṇato maghonyabudhyamānāḥ paṇayaḥ sasantu<BR>
RV_01.124.10.2{08}  revaducha maghavadbhyo maghoni revat stotre sūnṛte jārayantī<BR>
RV_01.124.11.1{09}  aveyamaśvaid yuvatiḥ purastād yuṅkte gavāmaruṇānāmanīkam<BR>
RV_01.124.11.2{09}  vi nūnamuchādasati pra keturgṛhaṃ-gṛhamupa tiṣṭhāte agniḥ<BR>
RV_01.124.12.1{09}  ut te vayaścid vasaterapaptan naraśca ye pitubhājo vyuṣṭau<BR>
RV_01.124.12.2{09}  amā sate vahasi bhūri vāmamuṣo devi dāśuṣe martyāya<BR>
RV_01.124.13.1{09}  astoḍhvaṃ stomyā brahmaṇā me 'vīvṛdhadhvamuśatīruṣāsaḥ<BR>
RV_01.124.13.2{09}  yuṣmākaṃ devīravasā sanema sahasriṇaṃ ca śatinaṃ cavājam <BR>
<BR>
RV_01.125.01.1{10}  prātā ratnaṃ prātaritvā dadhāti taṃ cikitvān pratigṛhyāni dhatte<BR>
RV_01.125.01.2{10}  tena prajāṃ vardhayamāna āyū rāyas poṣeṇa sacate suvīraḥ<BR>
RV_01.125.02.1{10}  sugurasat suhiraṇyaḥ svaśvo bṛhadasmai vaya indro dadhāti<BR>
RV_01.125.02.2{10}  yastvāyantaṃ vasunā prātaritvo mukṣījayeva padimutsināti<BR>
RV_01.125.03.1{10}  āyamadya sukṛtaṃ prātarichanniṣṭeḥ putraṃ vasumatā rathena<BR>
RV_01.125.03.2{10}  aṃśoḥ sutaṃ pāyaya matsarasya kṣayadvīraṃ vardhaya sūnṛtābhiḥ<BR>
RV_01.125.04.1{10}  upa kṣaranti sindhavo mayobhuva ījānaṃ ca yakṣyamāṇaṃ cadhenavaḥ<BR>
RV_01.125.04.2{10}  pṛṇantaṃ ca papuriṃ ca śravasyavo ghṛtasya dhārā upa yanti viśvataḥ<BR>
RV_01.125.05.1{10}  nākasya pṛṣṭhe adhi tiṣṭhati śrito yaḥ pṛṇāti sa ha deveṣu gachati<BR>
RV_01.125.05.2{10}  tasmā āpo ghṛtamarṣanti sindhavastasmā iyaṃ dakṣiṇā pinvate sadā<BR>
RV_01.125.06.1{10}  dakṣiṇāvatāmidimāni citrā dakṣiṇāvatāṃ divi sūryāsaḥ<BR>
RV_01.125.06.2{10}  dakṣiṇāvanto amṛtaṃ bhajante dakṣiṇāvantaḥ pra tiranta āyuḥ<BR>
RV_01.125.07.1{10}  mā pṛṇanto duritamena āran mā jāriṣuḥ sūrayaḥ suvratāsaḥ<BR>
RV_01.125.07.2{10}  anyasteṣāṃ paridhirastu kaścidapṛṇantamabhi saṃ yantu śokāḥ <BR>
<BR>
RV_01.126.01.1{11}  amandān stomān pra bhare manīṣā sindhāvadhi kṣiyato bhāvyasya<BR>
RV_01.126.01.2{11}  yo me sahasramamimīta savānatūrto rājā śravaichamānaḥ<BR>
RV_01.126.02.1{11}  śataṃ rājño nādhamānasya niṣkāñchatamaśvān prayatān sadya ādam<BR>
RV_01.126.02.2{11}  śataṃ kakṣīvānasurasya gonāṃ divi śravo 'jaramā tatāna<BR>
RV_01.126.03.1{11}  upa mā śyāvāḥ svanayena dattā vadhūmanto daśa rathāsoasthuḥ<BR>
RV_01.126.03.2{11}  ṣaṣṭiḥ sahasramanu gavyamāgāt sanat kakṣīvānabhipitve ahnām<BR>
RV_01.126.04.1{11}  catvāriṃśad daśarathasya śoṇāḥ sahasrasyāgre śreṇiṃnayanti<BR>
RV_01.126.04.2{11}  madacyutaḥ kṛśanāvato atyān kakṣīvanta udamṛkṣanta pajrāḥ<BR>
RV_01.126.05.1{11}  pūrvāmanu prayatimā dade vastrīn yuktānaṣṭāvaridhāyaso gāḥ<BR>
RV_01.126.05.2{11}  subandhavo ye viśyā iva vrā anasvantaḥ śrava aiṣanta pajrāḥ<BR>
RV_01.126.06.1{11}  āgadhitā parigadhitā yā kaśīkeva jaṅgahe<BR>
RV_01.126.06.2{11}  dadāti mahyaṃ yāduri yāśūnāṃ bhojyā śatā<BR>
RV_01.126.07.1{11}  upopa me parā mṛśa mā me dabhrāṇi manyathāḥ<BR>
RV_01.126.07.2{11}  sarvāhamasmi romaśā gandhārīṇāmivāvikā <BR>
<BR>
RV_01.127.01.1{12}  agniṃ hotāraṃ manye dāsvantaṃ vasuṃ sūnuṃ sahaso jātavedasaṃ vipraṃ na jātavedasam | ya ūrdhvayā svadhvaro devo devācyā kṛpā<BR>
RV_01.127.01.2{12}  ghṛtasya vibhrāṣṭimanu vaṣṭi śociṣājuhvānasya sarpiṣaḥ<BR>
RV_01.127.02.1{12}  yajiṣṭhaṃ tvā yajamānā huvema jyeṣṭhamaṅgirasāṃ vipramanmabhirviprebhiḥ śukra manmabhiḥ | parijmānamiva dyāṃ hotāraṃ carṣaṇīnām<BR>
RV_01.127.02.2{12}  śociṣkeśaṃ vṛṣaṇaṃ yamimā viśaḥ prāvantu jūtaye viśaḥ<BR>
RV_01.127.03.1{12}  sa hi purū cidojasā virukmatā dīdyāno bhavati druhantaraḥ paraśurna druhantaraḥ | vīḷu cid yasya samṛtau śruvad vaneva yat sthiram<BR>
RV_01.127.03.2{12}  niḥṣahamāṇo yamate nāyate dhanvāsahā nāyate<BR>
RV_01.127.04.1{12}  dṛlḥā cidasmā anu duryathā vide tejiṣṭhābhiraraṇibhirdāṣṭyavase 'gnaye dāṣṭyavase | pra yaḥ purūṇi gāhate takṣad vaneva śociṣā<BR>
RV_01.127.04.2{12}  sthirā cidannā ni riṇātyojasā ni sthirāṇi cidojasā<BR>
RV_01.127.05.1{12}  tamasya pṛkṣamuparāsu dhīmahi naktaṃ yaḥ sudarśataro divātarādaprāyuṣe divātarāt | ādasyāyurgrabhaṇavad vīḷu śarma na sūnave<BR>
RV_01.127.05.2{12}  bhaktamabhaktamavo vyanto ajarā agnayo vyanto ajarāḥ<BR>
RV_01.127.06.1{13}  sa hi śardho na mārutaṃ tuviṣvaṇirapnasvatīṣūrvarāsviṣṭanirārtanāsviṣṭaniḥ | ādad dhavyānyādadiryajñasya keturarhaṇā<BR>
RV_01.127.06.2{13}  adha smāsya harṣato hṛṣīvato viśve juṣanta panthāṃ naraḥ śubhe na panthām<BR>
RV_01.127.07.1{13}  dvitā yadīṃ kīstāso abhidyavo namasyanta upavocanta bhṛgavo mathnanto dāsā bhṛgavaḥ | agnirīśe vasūnāṃ śuciryo dharṇireṣām<BR>
RV_01.127.07.2{13}  priyānapidhīnrvaniṣīṣṭa medhira ā vaniṣīṣṭa medhirah<BR>
RV_01.127.08.1{13}  viśvāsāṃ tvā viśāṃ patiṃ havāmahe sarvāsāṃ samānandampatiṃ bhuje satyagirvāhasaṃ bhuje | atithiṃ mānuṣāṇāṃ piturna yasyāsayā<BR>
RV_01.127.08.2{13}  amī ca viśve amṛtāsa ā vayo havyādeveṣvā vayaḥ<BR>
RV_01.127.09.1{13}  tvamagne sahasā sahantamaḥ śuṣmintamo jāyase devatātaye rayirna devatātaye | śuṣmintamo hi te mado dyumnintama uta kratuḥ<BR>
RV_01.127.09.2{13}  adha smā te pari carantyajara śruṣṭīvāno nājara<BR>
RV_01.127.10.1{13}  pra vo mahe sahasā sahasvata uṣarbudhe paśuṣe nāgnaye stomo babhūtvagnaye | prati yadīṃ haviṣmān viśvāsu kṣāsu joguve<BR>
RV_01.127.10.2{13}  agre rebho na jarata ṛṣūṇāṃ jūrṇirhota ṛṣūṇām<BR>
RV_01.127.11.1{13}  sa no nediṣṭhaṃ dadṛśāna ā bharāgne devebhiḥ sacanāḥsucetunā maho rāyāḥ sucetunā | mahi śaviṣṭha nas kṛdhi saṃcakṣe bhuje asyai<BR>
RV_01.127.11.2{13}  mahi stotṛbhyo maghavan suvīryaṃ mathīrugro na śavasā <BR>
<BR>
RV_01.128.01.1{14}  ayaṃ jāyata manuṣo dharīmaṇi hotā yajiṣṭha uśijāmanuvratamagniḥ svamanu vratam | viśvaśruṣṭiḥ sakhīyate rayiriva śravasyate<BR>
RV_01.128.01.2{14}  adabdho hotā ni ṣadadiḷas pade parivīta iḷas pade<BR>
RV_01.128.02.1{14}  taṃ yajñasādhamapi vātayāmasy ṛtasya pathā namasā haviṣmatā devatātā haviṣmatā | sa na ūrjāmupābhṛtyayā kṛpā na jūryati<BR>
RV_01.128.02.2{14}  yaṃ mātariśvā manave parāvato devaṃ bhāḥ parāvataḥ<BR>
RV_01.128.03.1{14}  evena sadyaḥ paryeti pārthivaṃ muhurgī reto vṛṣabhaḥ kanikradad dadhad retah kanikradat | śataṃ cakṣāṇo akṣabhirdevo vaneṣu turvaṇiḥ<BR>
RV_01.128.03.2{14}  sado dadhāna upareṣu sānuṣvagniḥ pareṣu sānuṣu<BR>
RV_01.128.04.1{14}  sa sukratuḥ purohito dame dame 'gniryajñasyādhvarasya cetati kratvā yajñasya cetati | kratvā vedhā iṣūyate viśvā jātāni paspaśe<BR>
RV_01.128.04.2{14}  yato ghṛtaśrīratithirajāyata vahnirvedhā ajāyata<BR>
RV_01.128.05.1{14}  kratvā yadasya taviṣīṣu pṛñcate 'gneraveṇa marutāṃ na bhojyeṣirāya na bhojyā | sa hi ṣmā dānaminvati vasūnāṃ ca majmanā<BR>
RV_01.128.05.2{14}  sa nastrāsate duritādabhihrutaḥ śaṃsādaghādabhihrutaḥ<BR>
RV_01.128.06.1{15}  viśvo vihāyā aratirvasurdadhe haste dakṣiṇe taraṇirnaśiśrathacchravasyayā na śiśrathat | viśvasmā idiṣudhyate devatrā havyamohiṣe<BR>
RV_01.128.06.2{15}  viśvasmā it sukṛte vāram ṛṇvatyagnirdvārā vy ṛṇvati<BR>
RV_01.128.07.1{15}  sa mānuṣe vṛjane śantamo hito 'gniryajñeṣu jenyo na viśpatiḥ priyo yajñeṣu viśpatiḥ | sa havyā mānuṣāṇāmiḷā kṛtāni patyate<BR>
RV_01.128.07.2{15}  sa nastrāsate varuṇasya dhūrtermahodevasya dhūrteḥ<BR>
RV_01.128.08.1{15}  agniṃ hotāramīḷate vasudhitiṃ priyaṃ cetiṣṭhamaratiṃ nyerire havyavāhaṃ nyerire | viśvāyuṃ viśvavedasaṃ hotāraṃ yajataṃ kavim<BR>
RV_01.128.08.2{15}  devāso raṇvamavase vasūyavo gīrbhīraṇvaṃ vasūyavaḥ <BR>
<BR>
RV_01.129.01.1{16}  yaṃ tvaṃ rathamindra medhasātaye 'pākā santamiṣira praṇayasi prānavadya nayasi | sadyaścit tamabhiṣṭaye karo vaśaśca vājinam<BR>
RV_01.129.01.2{16}  sāsmākamanavadya tūtujāna vedhasāmimāṃ vācaṃ na vedhasām<BR>
RV_01.129.02.1{16}  sa śrudhi yaḥ smā pṛtanāsu kāsu cid dakṣāyya indra bharahūtaye nṛbhirasi pratūrtaye nṛbhiḥ | yaḥ śūraiḥ svaḥ sanitā yo viprairvājaṃ tarutā<BR>
RV_01.129.02.2{16}  tamīśānāsa iradhanta vājinaṃ pṛkṣamatyaṃ na vājinam<BR>
RV_01.129.03.1{16}  dasmo hi ṣmā vṛṣaṇaṃ pinvasi tvacaṃ kaṃ cid yāvīrararuṃ śūra martyaṃ parivṛṇakṣi martyam | indrota tubhyaṃ taddive tad rudrāya svayaśase<BR>
RV_01.129.03.2{16}  mitrāya vocaṃ varuṇāya saprathaḥ sumṛḷīkāya saprathaḥ<BR>
RV_01.129.04.1{16}  asmākaṃ va indramuśmasīṣṭaye sakhāyaṃ viśvāyuṃ prāsahaṃ yujaṃ vājeṣu prāsahaṃ yujam | asmākaṃbrahmotye 'vā pṛtsuṣu kāsu cit<BR>
RV_01.129.04.2{16}  nahi tvā śatru starate stṛṇoṣi yaṃviśvaṃ śatruṃ stṛṇoṣi yam<BR>
RV_01.129.05.1{16}  ni ṣū namātimatiṃ kayasya cit tejiṣṭhābhiraraṇibhirnotibhirugrābhirugrotibhiḥ | neṣi ṇo yathā purānenāḥ śūra manyase<BR>
RV_01.129.05.2{16}  viśvāni pūrorapa parṣi vahnirāsā vahnirno acha<BR>
RV_01.129.06.1{17}  pra tad voceyaṃ bhavyāyendave havyo na ya iṣavān manma rejati rakṣohā manma rejati | svayaṃ so asmadā nido vadhairajeta durmatim<BR>
RV_01.129.06.2{17}  ava sravedaghaśaṃso 'vataramava kṣudramiva sravet<BR>
RV_01.129.07.1{17}  vanema tad dhotrayā citantyā vanema rayiṃ rayivaḥ suvīryaṃ raṇvaṃ santaṃ suvīryam | durmanmānaṃ sumantubhiremiṣā pṛcīmahi<BR>
RV_01.129.07.2{17}  ā satyābhirindraṃ dyumnahūtibhiryajatraṃ dyumnahūtibhiḥ<BR>
RV_01.129.08.1{17}  pra-prā vo asme svayaśobhirūtī parivarga indro durmatīnāṃ darīman durmatīnām | svayaṃ sā riṣayadhyai yā na upeṣe atraiḥ<BR>
RV_01.129.08.2{17}  hatemasan na vakṣati kṣiptā jūrṇirna vakṣati<BR>
RV_01.129.09.1{17}  tvaṃ na indra rāyā parīṇasā yāhi patha"nanehasā puro yāhyarakṣasā | sacasva naḥ parāka ā sacasvāstamīka ā<BR>
RV_01.129.09.2{17}  pāhi no dūrādārādabhiṣṭibhiḥ sadā pāhyabhiṣṭibhiḥ<BR>
RV_01.129.10.1{17}  tvaṃ na indra rāyā tarūṣasograṃ cit tvā mahimā sakṣadavase mahe mitraṃ nāvase | ojiṣṭha trātaravitā rathaṃ kaṃ cidamartya<BR>
RV_01.129.10.2{17}  anyamasmad ririṣeḥ kaṃ cidadrivo ririkṣantaṃ cidadrivaḥ<BR>
RV_01.129.11.1{17}  pāhi na indra suṣṭuta sridho 'vayātā sadamid durmatīnāndevaḥ san durmatīnām | hantā pāpasya rakṣasastrātā viprasya māvataḥ<BR>
RV_01.129.11.2{17}  adhā hi tvā janitā jījanad vaso rakṣohaṇaṃ tvā jījanad vaso <BR>
<BR>
RV_01.130.01.1{18}  endra yāhyupa naḥ parāvato nāyamachā vidathānīva satpatirastaṃ rājeva satpatiḥ | havāmahe tvā vayaṃ prayasvantaḥ sute sacā<BR>
RV_01.130.01.2{18}  putrāso na pitaraṃ vājasātaye maṃhiṣṭhaṃ vājasātaye<BR>
RV_01.130.02.1{18}  pibā somamindra suvānamadribhiḥ kośena siktamavataṃ navaṃsagastātṛṣāṇo na vaṃsagaḥ | madāya haryataya te tuviṣṭamāya dhāyase<BR>
RV_01.130.02.2{18}  ā tvā yachantu harito na sūryamahāviśveva sūryam<BR>
RV_01.130.03.1{18}  avindad divo nihitaṃ guhā nidhiṃ verna garbhaṃ parivītamaśmanyanante antaraśmani | vrajaṃ vajri": gavāmiva siṣāsannaṅgirastamaḥ<BR>
RV_01.130.03.2{18}  apāvṛṇodiṣa indraḥ parīvṛtā dvāra iṣaḥ parīvṛtāḥ<BR>
RV_01.130.04.1{18}  dādṛhāṇo vajramindro gabhastyoḥ kṣadmeva tigmamasanāyasaṃ śyadahihatyāya saṃ śyat | saṃvivyāna ojasā śavobhirindra majmanā<BR>
RV_01.130.04.2{18}  taṣṭeva vṛkṣaṃ vanino ni vṛścasi paraśveva ni vṛścasi<BR>
RV_01.130.05.1{18}  tvaṃ vṛthā nadya indra sartave 'chā samudramasṛjo rathāniva vājayato rathāniva | ita ūtīrayuñjata samānamarthamakṣitam<BR>
RV_01.130.05.2{18}  dhenūriva manave viśvadohaso janāya viśvadohasaḥ<BR>
RV_01.130.06.1{19}  imāṃ te vācaṃ vasūyanta āyavo rathaṃ na dhīraḥ svapāatakṣiṣuḥ sumnāya tvāmatakṣiṣuḥ | śumbhanto jenyaṃ yathā vājeṣu vipra vājinam<BR>
RV_01.130.06.2{19}  atyamiva śavase sātaye dhanā viśvā dhanāni sātaye<BR>
RV_01.130.07.1{19}  bhinat puro navatimindra pūrave divodāsāya mahi dāśuṣe nṛto vajreṇa dāśuṣe nṛto | atithigvāya śambaraṃ girerugroavābharat<BR>
RV_01.130.07.2{19}  maho dhanāni dayamāna ojasā viśvā dhanānyojasā<BR>
RV_01.130.08.1{19}  indraḥ samatsu yajamānamāryaṃ prāvad viśveṣu śatamūtirājiṣu svarmīḷheṣvājiṣu | manave śāsadavratān tvacaṃ kṛṣṇāmarandhayat<BR>
RV_01.130.08.2{19}  dakṣan na viśvaṃ tatṛṣāṇamoṣatinyarśasānamoṣati<BR>
RV_01.130.09.1{19}  sūraścakraṃ pra vṛhajjāta ojasā prapitve vācamaruṇo muṣāyatīśāna ā muṣāyati | uśanā yat parāvato 'jagannūtaye kave<BR>
RV_01.130.09.2{19}  sumnāni viśvā manuṣeva turvaṇirahā viśvevaturvaṇiḥ<BR>
RV_01.130.10.1{19}  sa no navyebhirvṛṣakarmannukthaiḥ purāṃ dartaḥ pāyubhiḥpāhi śagmaiḥ<BR>
RV_01.130.10.2{19}  divodāsebhirindra stavāno vāvṛdhīthā ahobhiriva dyauḥ <BR>
<BR>
RV_01.131.01.1{20}  indrāya hi dyaurasuro anamnatendrāya mahī pṛthivī varīmabhirdyumnasātā varīmabhiḥ | indraṃ viśve sajoṣaso devāso dadhire puraḥ<BR>
RV_01.131.01.2{20}  indrāya viśvā savanāni mānuṣā rātāni santu mānuṣā<BR>
RV_01.131.02.1{20}  viśveṣu hi tvā savaneṣu tuñjate samānamekaṃ vṛṣamaṇyavaḥ pṛthak svaḥ saniṣyavaḥ pṛthak | taṃ tvā nāvaṃ na parṣaṇiṃ śūṣasya dhuri dhīmahi<BR>
RV_01.131.02.2{20}  indraṃ na yajñaiścitayanta āyava stomebhirindramāyavaḥ<BR>
RV_01.131.03.1{20}  vi tvā tatasre mithunā avasyavo vrajasya sātā gavyasya niḥsṛjaḥ sakṣanta indra niḥsṛjaḥ | yad gavyantā dvā janā svaryantā samūhasi<BR>
RV_01.131.03.2{20}  āviṣ karikrad vṛṣaṇaṃ sacābhuvaṃ vajramindra sacābhuvam<BR>
RV_01.131.04.1{20}  viduṣ ṭe asya vīryasya pūravaḥ puro yadindra śāradīravātiraḥ sāsahāno avātiraḥ | śāsastamindra martyamayajyuṃ śavasas pate<BR>
RV_01.131.04.2{20}  mahīmamuṣṇāḥ pṛthivīmimā apo mandasāna imā apaḥ<BR>
RV_01.131.05.1{20}  ādit te asya vīryasya carkiran madeṣu vṛṣannuśijo yadāvitha sakhīyato yadāvitha | cakartha kāramebhyaḥ pṛtanāsu pravantava<BR>
RV_01.131.05.2{20}  te anyām-anyāṃ nadyaṃ saniṣṇata śravasyantaḥ saniṣṇata<BR>
RV_01.131.06.1{20}  uto no asyā uṣaso juṣeta hyarkasya bodhi haviṣo havīmabhiḥ svarṣātā havīmabhiḥ | yadindra hantave mṛdho vṛṣā vajriñciketasi<BR>
RV_01.131.06.2{20}  ā me asya vedhaso navīyaso manma śrudhi navīyasaḥ<BR>
RV_01.131.07.1{20}  tvaṃ tamindra vāvṛdhāno asmayuramitrayantaṃ tuvijāta martyaṃ vajreṇa śūra martyam | jahi yo no aghāyati śṛṇuṣva suśravastamaḥ<BR>
RV_01.131.07.2{20}  riṣṭaṃ na yāmannapa bhūtu durmatirviśvāpa bhūtu durmatiḥ <BR>
<BR>
RV_01.132.01.1{21}  tvayā vayaṃ maghavan pūrvye dhana indratvotāḥ sāsahyāma pṛtanyato vanuyāma vanuṣyataḥ | nediṣṭhe asminnahanyadhi vocā nu sunvate<BR>
RV_01.132.01.2{21}  asmin yajñe vi cayemā bhare kṛtaṃ vājayanto bhare kṛtam<BR>
RV_01.132.02.1{21}  svarjeṣe bhara āprasya vakmanyuṣarbudhaḥ svasminnañjasikrāṇasya svasminnañjasi | ahannindro yathā vide śīrṣṇā-śīrṣṇopavācyaḥ<BR>
RV_01.132.02.2{21}  asmatrā te sadhryak santu rātayo bhadrā bhadrasya rātayaḥ<BR>
RV_01.132.03.1{21}  tat tu prayaḥ pratnathā te śuśukvanaṃ yasmin yajñe vāramakṛṇvata kṣayam ṛtasya vārasi kṣayam | vi tad voceradha dvitāntaḥ paśyanti raśmibhiḥ<BR>
RV_01.132.03.2{21}  sa ghā vide anvindro gaveṣaṇo bandhukṣidbhyo gaveṣaṇaḥ<BR>
RV_01.132.04.1{21}  nū itthā te pūrvathā ca pravācyaṃ yadaṅgirobhyo 'vṛṇorapa vrajamindra śikṣannapa vrajam | aibhyaḥ samānyā diśāsmabhyaṃ jeṣi yotsi ca<BR>
RV_01.132.04.2{21}  sunvadbhyo randhayā kaṃ cidavrataṃ hṛṇāyantaṃ cidavratam<BR>
RV_01.132.05.1{21}  saṃ yajjanān kratubhiḥ śūra īkṣayad dhane hite taruṣanta śravasyavaḥ pra yakṣanta śravasyavaḥ | tasmā āyuḥ prajāvadid bādhe arcantyojasā<BR>
RV_01.132.05.2{21}  indra okyaṃ didhiṣanta dhītayo devānachā na dhītayaḥ<BR>
RV_01.132.06.1{21}  yuvaṃ tamindrāparvatā puroyudhā yo naḥ pṛtanyādapa taṃ-tamid dhataṃ vajre?a taṃ-tamid dhatam | dūre cattāya chantsad gahanaṃ yadinakṣat<BR>
RV_01.132.06.2{21}  asmākaṃ śatrūn pari śūra viśvato darmā darṣīṣṭa viśvataḥ <BR>
<BR>
RV_01.133.01.1{22}  ubhe punāmi rodasī ṛtena druho dahāmi saṃ mahīranindrāḥ<BR>
RV_01.133.01.2{22}  abhivlagya yatra hatā amitrā vailasthānaṃ pari tṛḷhā aśeran<BR>
RV_01.133.02.1{22}  abhivlagyā cidadrivaḥ śīrṣā yātumatīnām<BR>
RV_01.133.02.2{22}  chindhi vaṭūriṇā padā mahāvaṭūriṇā padā<BR>
RV_01.133.03.1{22}  avāsāṃ maghavañ jahi śardho yātumatīnām<BR>
RV_01.133.03.2{22}  vailasthānake armake mahāvailasthe armake<BR>
RV_01.133.04.1{22}  yāsāṃ tisraḥ pañcāśato 'bhivlaṅgairapāvapaḥ<BR>
RV_01.133.04.2{22}  tat sute manāyati takat su te manāyati<BR>
RV_01.133.05.1{22}  piśaṅgabhṛṣṭimambhṛṇaṃ piśācimindra saṃ mṛṇa<BR>
RV_01.133.05.2{22}  sarvaṃrakṣo ni barhaya<BR>
RV_01.133.06.1{22}  avarmaha indra dādṛhi śrudhī naḥ śuśoca hi dyauḥ kṣāna bhīṣānadrivo ghṛṇān na bhīṣānadrivaḥ | śuṣmintamo hi śuṣmibhirvadhairugrebhirīyase<BR>
RV_01.133.06.2{22}  apūruṣaghno apratīta śūra satvabhistrisaptaiḥ śūra satvabhiḥ<BR>
RV_01.133.07.1{22}  vanoti hi sunvan kṣayaṃ parīṇasaḥ sunvāno hi ṣmā yajatyava dviṣo devānāmava dviṣaḥ | sunvāna it siṣāsati sahasrā vājyavṛtaḥ<BR>
RV_01.133.07.2{22}  sunvānāyendro dadātyābhuvaṃ rayiṃ dadātyābhuvam <BR>
<BR>
RV_01.134.01.1{23}  ā tvā juvo rārahāṇā abhi prayo vāyo vahantviha pūrvapītaye somasya pūrvapītaye | ūrdhvā te anu sūnṛtā manastiṣṭhatu jānatī<BR>
RV_01.134.01.2{23}  niyutvatā rathenā yāhi dāvane vāyo makhasya dāvane<BR>
RV_01.134.02.1{23}  mandantu tvā mandino vāyavindavo 'smat krāṇāsaḥ sukṛtā abhidyavo gobhiḥ krāṇā abhidyavaḥ | yad dha krāṇā] iradhyai dakṣaṃ sacanta ūtayaḥ<BR>
RV_01.134.02.2{23}  sadhrīcīnā niyuto dāvane dhiya upa bruvata īṃ dhiyaḥ<BR>
RV_01.134.03.1{23}  vāyuryuṅkte rohitā vāyuraruṇā vāyū rathe ajirā dhuri voḷhave vahiṣṭhā dhuri voḷhave | pra bodhayā purandhiṃjāra ā sasatīmiva<BR>
RV_01.134.03.2{23}  pra cakṣaya rodasī vāsayoṣasaḥ śravase vāsayoṣasaḥ<BR>
RV_01.134.04.1{23}  tubhyamuṣāsaḥ śucayaḥ parāvati bhadrā vastrā tanvate daṃsu raśmiṣu citrā navyeṣu raśmiṣu | tubhyaṃ dhenuḥ sabardughā viśvā vasūni dohate<BR>
RV_01.134.04.2{23}  ajanayo maruto vakṣaṇābhyodiva ā vakṣaṇābhyaḥ<BR>
RV_01.134.05.1{23}  tubhyaṃ śukrāsaḥ śucayasturaṇyavo madeṣūgrā iṣaṇantabhurvaṇyapāmiṣanta bhurvaṇi | tvāṃ tsārī dasamāno bhagamīṭṭe takvavīye<BR>
RV_01.134.05.2{23}  tvāṃ viśvasmād bhuvanāt pāsi dharmaṇāsuryāt pāsi dharmaṇa<BR>
RV_01.134.06.1{23}  tvaṃ no vāyaveṣāmapūrvyaḥ somānāṃ prathamaḥ pītimarhasi sutānāṃ pītimarhasi | uto vihutmatīnāṃ viśāṃ vavarjuṣīṇām<BR>
RV_01.134.06.2{23}  viśvā it te dhenavo duhra āśiraṃ ghṛtaṃ duhrata āśiram <BR>
<BR>
RV_01.135.01.1{24}  stīrṇaṃ barhirupa no yāhi vītaye sahasreṇa niyu=tā niyutvate śatinībhirniyutvate | tubhyaṃ hi pūrvapītaye devā devāya yemire<BR>
RV_01.135.01.2{24}  pra te sutāso madhumanto asthiran madāya kratve asthiran<BR>
RV_01.135.02.1{24}  tubhyāyaṃ somaḥ paripūto adribhi spārhā vasānaḥ pari kośamarṣati śukrā vasāno arṣati | tavāyaṃ bhāga āyuṣusomo deveṣu hūyate<BR>
RV_01.135.02.2{24}  vaha vāyo niyuto yāhyasmayurjuṣāṇo yāhyasmayuḥ<BR>
RV_01.135.03.1{24}  ā no niyudbhiḥ śatinībhiradhvaraṃ sahasriṇībhirupa yāhi vītaye vāyo havyāni vītaye | tavāyaṃ bhāga ṛtviyaḥ saraśmiḥ sūrye sacā<BR>
RV_01.135.03.2{24}  adhvaryubhirbharamāṇā ayaṃsata vāyo śukrā ayaṃsata<BR>
RV_01.135.04.1{24}  ā vāṃ ratho niyutvān vakṣadavase 'bhi prayāṃsi sudhitāni vītaye vāyo havyāni vītaye | pibataṃ madhvo andhasaḥ pūrvapeyaṃ hi vāṃ hitam<BR>
RV_01.135.04.2{24}  vāyavā candreṇa rādhasā gatamindraśca rādhasā gatam<BR>
RV_01.135.05.1{24}  ā vāṃ dhiyo vavṛtyuradhvarānupemaminduṃ marmṛjanta vājinamāśumatyaṃ na vājinam | teṣāṃ pibatamasmayū ā no gantamihotyā<BR>
RV_01.135.05.2{24}  indravāyū sutānāmadribhiryuvaṃ madāya vājadā yuvam<BR>
RV_01.135.06.1{25}  ime vāṃ somā apsvā sutā ihādhvaryubhirbharamāṇā ayaṃsata vāyo śukrā ayaṃsata | ete vāmabhyasṛkṣata tiraḥ pavitramāśavaḥ<BR>
RV_01.135.06.2{25}  yuvāyavo 'ti romāṇyavyayā somāso atyavyayā<BR>
RV_01.135.07.1{25}  ati vāyo sasato yāhi śaśvato yatra grāvā vadati tatra gachataṃ gṛhamindraśca gachatam<BR>
RV_01.135.07.2{25}  vi sūnṛtā dadṛśe rīyate ghṛtamā pūrṇayā niyutā yātho adhvaramindraśca yātho adhvaram<BR>
RV_01.135.08.1{25}  atrāha tad vahethe madhva āhutiṃ yamaśvatthamupatiṣṭhanta jāyavo 'sme te santu jāyavaḥ<BR>
RV_01.135.08.2{25}  sākaṃ gāvaḥ suvate pacyate yavo na te vāya upa dasyanti dhenavo nāpa dasyanti dhenavaḥ<BR>
RV_01.135.09.1{25}  ime ye te su vāyo bāhvojaso 'ntarnadī te patayantyukṣaṇo mahi vrādhanta ukṣaṇaḥ | dhanvañcid ye anāśavo jīrāścidagiraukasaḥ<BR>
RV_01.135.09.2{25}  sūryasyeva raśmayo durniyantavo hastayordurniyantavaḥ <BR>
<BR>
RV_01.136.01.1{26}  pra su jyeṣṭhaṃ nicirābhyāṃ bṛhan namo havyaṃ matiṃ bharatā mṛḷayadbhyāṃ svādiṣṭhaṃ mṛḷayadbhyām | tā samrājāghṛtāsutī yajñe-yajña upastutā<BR>
RV_01.136.01.2{26}  athainoḥ kṣatraṃ na kutaścanādhṛṣe devatvaṃ nū cidādhṛṣe<BR>
RV_01.136.02.1{26}  adraśi gātururave varīyasī panthā ṛtasya samayaṃsta raśmibhiścakṣurbhagasya raśmibhiḥ | dyukṣaṃ mitrasya sādanamaryamṇo varuṇasya ca<BR>
RV_01.136.02.2{26}  athā dadhāte bṛhaduktyhaṃ vayaupastutyaṃ bṛhad vayaḥ<BR>
RV_01.136.03.1{26}  jyotiṣmatīmaditiṃ dhārayatkṣitiṃ svarvatīmā sacete dive-dive jāgṛvāṃsā dive-dive | jyotiṣmat kṣatramāśāte ādityā dānunas patī<BR>
RV_01.136.03.2{26}  mitrastayorvaruṇo yātayajjano 'ryamā yātayajjanaḥ<BR>
RV_01.136.04.1{26}  ayaṃ mitrāya varuṇāya śantamaḥ somo bhūtvavapāneṣvābhago devo deveṣvābhagaḥ | taṃ devāso juṣerata viśve adya sajoṣasaḥ<BR>
RV_01.136.04.2{26}  tathā rājānā karatho yadimaha ṛtāvānā yadīmahe<BR>
RV_01.136.05.1{26}  yo mitrāya varuṇāyāvidhajjano 'narvāṇaṃ taṃ pari pātoaṃhaso dāśvāṃsaṃ martamaṃhasaḥ | tamaryamābhi rakṣaty ṛjūyantamanu vratam<BR>
RV_01.136.05.2{26}  ukthairya enoḥ paribhūṣati vrataṃ stomairābhūṣati vratam<BR>
RV_01.136.06.1{26}  namo dive bṛhate rodasībhyāṃ mitrāya vocaṃ varuṇāya mīḷhuṣe sumṛḷīkāya mīḷhuṣe | indramagnimupa stuhi dyukṣamaryamaṇaṃ bhagam<BR>
RV_01.136.06.2{26}  jyog jīvantaḥ prajayā sacemahi somasyotī sacemahi<BR>
RV_01.136.07.1{26}  ūtī devānāṃ vayamindravanto maṃsīmahi svayaśaso marudbhiḥ<BR>
RV_01.136.07.2{26}  agnirmitro varuṇaḥ śarma yaṃsan tadaśyāma maghavāno vayaṃ ca <BR>
<BR>
RV_01.137.01.1{01}  suṣumā yātamadribhirgośrītā matsarā ime somāso matsarā ime | ā rājānā divispṛśāsmatrā gantamupa naḥ<BR>
RV_01.137.01.2{01}  ime vāṃ mitrāvaruṇā gavāśiraḥ somāḥ śukrā gavāśiraḥ<BR>
RV_01.137.02.1{xx}  ima ā yātam indavaḥ somāso dadhyāśiraḥ sutāso dadhyāśiraḥ | <BR>
RV_01.137.02.2{xx}  uta vām uṣaso budhi sākaṃ sūryasya raśmibhiḥ | <BR>
RV_01.137.02.3{xx}  suto mitrāya varuṇāya pītaye cārur ṛtāya pītaye || <BR>
RV_01.137.03.1{xx}  tāṃ vāṃ dhenuṃ na vāsarīm aṃśuṃ duhanty adribhiḥ somaṃ duhanty adribhiḥ | <BR>
RV_01.137.03.2{xx}  asmatrā gantam upa no 'rvāñcā somapītaye | <BR>
RV_01.137.03.3{xx}  ayaṃ vām mitrāvaruṇā nṛbhiḥ sutaḥ soma ā pītaye sutaḥ ||<BR>
RV_01.138.01.1{xx}  pra-pra pūṣṇas tuvijātasya śasyate mahitvam asya tavaso na tandate stotram asya na tandate | <BR>
RV_01.138.01.2{xx}  arcāmi sumnayann aham antyūtim mayobhuvam | <BR>
RV_01.138.01.3{xx}  viśvasya yo mana āyuyuve makho deva āyuyuve makhaḥ || <BR>
RV_01.138.02.1{xx}  pra hi tvā pūṣann ajiraṃ na yāmani stomebhiḥ kṛṇva ṛṇavo yathā mṛdha uṣṭro na pīparo mṛdhaḥ | <BR>
RV_01.138.02.2{xx}  huve yat tvā mayobhuvaṃ devaṃ sakhyāya martyaḥ | <BR>
RV_01.138.02.3{xx}  asmākam āṅgūṣān dyumninas kṛdhi vājeṣu dyumninas kṛdhi || <BR>
RV_01.138.03.1{xx}  yasya te pūṣan sakhye vipanyavaḥ kratvā cit santo 'vasā bubhujrira iti kratvā bubhujrire | <BR>
RV_01.138.03.2{xx}  tām anu tvā navīyasīṃ niyutaṃ rāya īmahe | <BR>
RV_01.138.03.3{xx}  aheḷamāna uruśaṃsa sarī bhava vāje-vāje sarī bhava || <BR>
RV_01.138.04.1{xx}  asyā ū ṣu ṇa upa sātaye bhuvo 'heḷamāno rarivāṃ ajāśva śravasyatām ajāśva | <BR>
RV_01.138.04.2{xx}  o ṣu tvā vavṛtīmahi stomebhir dasma sādhubhiḥ | <BR>
RV_01.138.04.3{xx}  nahi tvā pūṣann atimanya āghṛṇe na te sakhyam apahnuve ||<BR>
RV_01.139.01.1{xx}  astu śrauṣaṭ puro agnīṃ dhiyā dadha ā nu tac chardho divyaṃ vṛṇīmaha indravāyū vṛṇīmahe | <BR>
RV_01.139.01.2{xx}  yad dha krāṇā vivasvati nābhā saṃdāyi navyasī | <BR>
RV_01.139.01.3{xx}  adha pra sū na upa yantu dhītayo devāṃ achā na dhītayaḥ || <BR>
RV_01.139.02.1{xx}  yad dha tyan mitrāvaruṇāv ṛtād adhy ādadāthe anṛtaṃ svena manyunā dakṣasya svena manyunā | <BR>
RV_01.139.02.2{xx}  yuvor itthādhi sadmasv apaśyāma hiraṇyayam || <BR>
RV_01.139.02.3{xx}  dhībhiś cana manasā svebhir akṣabhiḥ somasya svebhir akṣabhiḥ || <BR>
RV_01.139.03.1{xx}  yuvāṃ stomebhir devayanto aśvināśrāvayanta iva ślokam āyavo yuvāṃ havyābhy āyavaḥ | <BR>
RV_01.139.03.2{xx}  yuvor viśvā adhi śriyaḥ pṛkṣaś ca viśvavedasā | <BR>
RV_01.139.03.3{xx}  pruṣāyante vām pavayo hiraṇyaye rathe dasrā hiraṇyaye || <BR>
RV_01.139.04.1{xx}  aceti dasrā vy ó nākam ṛṇvatho yuñjate vāṃ rathayujo diviṣṭiṣv adhvasmāno diviṣṭiṣu | <BR>
RV_01.139.04.2{xx}  adhi vāṃ sthāma vandhure rathe dasrā hiraṇyaye | <BR>
RV_01.139.04.3{xx}  patheva yantāv anuśāsatā rajo 'ñjasā śāsatā rajaḥ || <BR>
RV_01.139.05.1{xx}  śacībhir naḥ śacīvasū divā naktaṃ daśasyatam | <BR>
RV_01.139.05.2{xx}  mā vāṃ rātir upa dasat kadā canāsmad rātiḥ kadā cana || <BR>
RV_01.139.06.1{xx}  vṛṣann indra vṛṣapāṇāsa indava ime sutā adriṣutāsa udbhidas tubhyaṃ sutāsa udbhidaḥ | <BR>
RV_01.139.06.2{xx}  te tvā mandantu dāvane mahe citrāya rādhase | <BR>
RV_01.139.06.3{xx}  gīrbhir girvāha stavamāna ā gahi sumṛḷīko na ā gahi || <BR>
RV_01.139.07.1{xx}  o ṣū ṇo agne śṛṇuhi tvam īḷito devebhyo bravasi yajñiyebhyo rājabhyo yajñiyebhyaḥ | <BR>
RV_01.139.07.2{xx}  yad dha tyām aṅgirobhyo dhenuṃ devā adattana | <BR>
RV_01.139.07.3{xx}  vi tāṃ duhre aryamā kartarī sacāṃ eṣa tāṃ veda me sacā || <BR>
RV_01.139.08.1{xx}  mo ṣu vo asmad abhi tāni pauṃsyā sanā bhūvan dyumnāni mota jāriṣur asmat purota jāriṣuḥ | <BR>
RV_01.139.08.2{xx}  yad vaś citraṃ yuge-yuge navyaṃ ghoṣād amartyam | <BR>
RV_01.139.08.3{xx}  asmāsu tan maruto yac ca duṣṭaraṃ didhṛtā yac ca duṣṭaram || <BR>
RV_01.139.09.1{xx}  dadhyaṅ ha me januṣam pūrvo aṅgirāḥ priyamedhaḥ kaṇvo atrir manur vidus te me pūrve manur viduḥ | <BR>
RV_01.139.09.2{xx}  teṣāṃ deveṣv āyatir asmākaṃ teṣu nābhayaḥ | <BR>
RV_01.139.09.3{xx}  teṣām padena mahy ā name girendrāgnī ā name girā || <BR>
RV_01.139.10.1{xx}  hotā yakṣad vanino vanta vāryam bṛhaspatir yajati vena ukṣabhiḥ puruvārebhir ukṣabhiḥ | <BR>
RV_01.139.10.2{xx}  jagṛbhmā dūraādiśaṃ ślokam adrer adha tmanā | <BR>
RV_01.139.10.3{xx}  adhārayad ararindāni sukratuḥ purū sadmāni sukratuḥ || <BR>
RV_01.139.11.1{xx}  ye devāso divy ekādaśa stha pṛthivyām adhy ekādaśa stha | <BR>
RV_01.139.11.2{xx}  apsukṣito mahinaikādaśa stha te devāso yajñam imaṃ juṣadhvam ||<BR>
RV_01.140.01.1{xx}  vediṣade priyadhāmāya sudyute dhāsim iva pra bharā yonim agnaye | <BR>
RV_01.140.01.2{xx}  vastreṇeva vāsayā manmanā śuciṃ jyotīrathaṃ śukravarṇaṃ tamohanam || <BR>
RV_01.140.02.1{05}  abhi dvijanmā trivṛdannam ṛjyate saṃvatsare vāvṛdhe jagdhamī punaḥ<BR>
RV_01.140.02.2{05}  anyasyāsā jihvaya jenyo vṛṣā nyanyena vaninomṛṣṭa varaṇaḥ<BR>
RV_01.140.03.1{05}  kṛṣṇaprutau vevije asya sakṣitā ubhā tarete abhi matarā śiśum<BR>
RV_01.140.03.2{05}  prācajihvaṃ dhvasayantaṃ tṛṣucyutamā sācyaṃ kupayaṃ vardhanaṃ pituḥ<BR>
RV_01.140.04.1{05}  mumukṣvo manave manavasyate raghudruvaḥ kṛṣṇasītāsa ū juvaḥ<BR>
RV_01.140.04.2{05}  asamanā ajirāso raghuṣyado vātajūtā upa yujyanta āśavaḥ<BR>
RV_01.140.05.1{05}  ādasya te dhvasayanto vṛtherate kṛṣṇamabhvaṃ mahi varpaḥkarikrataḥ<BR>
RV_01.140.05.2{05}  yat sīṃ mahīmavaniṃ prābhi marmṛśadabhiśvasan stanayanneti nānadat<BR>
RV_01.140.06.1{06}  bhūṣan na yo 'dhi babhrūṣu namnate vṛṣeva patnīrabhyeti roruvat<BR>
RV_01.140.06.2{06}  ojāyamānastanvaśca śumbhate bhīmo na śṛngādavidhava durgṛbhiḥ<BR>
RV_01.140.07.1{06}  sa saṃstiro viṣṭiraḥ saṃ gṛbhayati jananneva jānatīrnitya ā śaye<BR>
RV_01.140.07.2{06}  punarvardhante api yanti devyamanyad varpaḥ pitroḥ kṛṇvate sacā<BR>
RV_01.140.08.1{06}  tamagruvaḥ keśinīḥ saṃ hi rebhira ūrdhvāstasthurmamruṣīḥ prāyave punaḥ<BR>
RV_01.140.08.2{06}  tāsāṃ jarāṃ pramuñcanneti nānadadasuṃ paraṃ janayañ jīvamastṛtam<BR>
RV_01.140.09.1{06}  adhīvasaṃ pari matu rihannaha tuvigrebhiḥ satvabhiryāti vi jrayaḥ<BR>
RV_01.140.09.2{06}  vayo dadhat padvate rerihat sadānu śyenī sacatevartanīraha<BR>
RV_01.140.10.1{06}  asmākamagne maghavatsu dīdihyadha śvasīvān vṛṣabho damūnāḥ<BR>
RV_01.140.10.2{06}  avāsyā śiśumatīradīdervarmeva yutsu parijarbhurāṇaḥ<BR>
RV_01.140.11.1{07}  idamagne sudhitaṃ durdhitādadhi priyādu cin manmanaḥ preyo astu te<BR>
RV_01.140.11.2{07}  yat te śukraṃ tanvo rocate śuci tenāsmabhyaṃvanase ratnamā tvam<BR>
RV_01.140.12.1{07}  rathāya nāvamuta no gṛhāya nityāritrāṃ padvatīṃ rāsyagne<BR>
RV_01.140.12.2{07}  asmākaṃ vīrānuta no maghono janāṃśca yā] pārayāccharma yā ca<BR>
RV_01.140.13.1{07}  abhī no agna ukthamijjuguryā dyāvākṣāmā sindhavaśca svagūrtāḥ<BR>
RV_01.140.13.2{07}  gavyaṃ yavyaṃ yanto dīrghāheṣaṃ varamaruṇyo varanta <BR>
<BR>
RV_01.141.01.1{08}  baḷ itthā tad vapuṣe dhāyi darśataṃ devasya bhargaḥ sahaso yato jani<BR>
RV_01.141.01.2{08}  yadīmupa hvarate sādhate matirṛtasya dhena anayanta sasrutaḥ<BR>
RV_01.141.02.1{08}  pṛkṣo vapuḥ pitumān nitya ā śaye dvitīyamā saptaśivāsu mātṛṣu<BR>
RV_01.141.02.2{08}  tṛtīyamasya vṛṣabhasya dohase daśapramatiṃ janayanta yoṣaṇaḥ<BR>
RV_01.141.03.1{08}  niryadīṃ budhnān mahiṣasya varpasa īśānāsaḥ śavasākranta sūrayaḥ<BR>
RV_01.141.03.2{08}  yadīmanu pradivo madhva ādhave guhā santaṃ mātariśvā mathāyati<BR>
RV_01.141.04.1{08}  pra yat pituḥ paramān nīyate paryā pṛkṣudho vīrudho daṃsu rohati<BR>
RV_01.141.04.2{08}  ubhā yadasya januṣaṃ yadinvata ādid yaviṣṭho abhavad ghṛṇā śuciḥ<BR>
RV_01.141.05.1{08}  ādin mātṝrāviśad yāsvā śucirahiṃsyamāna urviyāvi vāvṛdhe<BR>
RV_01.141.05.2{08}  anu yat pūrvā aruhat sanājuvo ni navyasīṣvavarāsu dhāvate<BR>
RV_01.141.06.1{09}  ādid dhotāraṃ vṛṇate diviṣṭiṣu bhagamiva papṛcānāsa ṛñjate<BR>
RV_01.141.06.2{09}  devān yat kratvā majmanā puruṣṭuto martaṃ saṃsaṃ viśvadhā veti dhāyase<BR>
RV_01.141.07.1{09}  vi yadasthād yajato vātacodito hvāro na vakvā jaraṇā anākṛtaḥ<BR>
RV_01.141.07.2{09}  tasya patman dakṣuṣaḥ kṛṣṇajaṃhasaḥ śucijanmano raja ā vyadhvanaḥ<BR>
RV_01.141.08.1{09}  ratho na yātaḥ śikvabhiḥ kṛto dyāmaṅgebhiraruṣebhirīyate<BR>
RV_01.141.08.2{09}  ādasya te kṛṣṇāso dakṣi sūrayaḥ śūrasyeva tveṣathādīṣate vayaḥ<BR>
RV_01.141.09.1{09}  tvayā hyagne varuṇo dhṛtavrato mitraḥ śāśadre aryamā sudānavaḥ<BR>
RV_01.141.09.2{09}  yat sīmanu kratunā viśvathā vibhurarān na nemiḥ paribhūrajāyathāḥ<BR>
RV_01.141.10.1{09}  tvamagne śaśamānāya sunvate ratnaṃ yaviṣṭha devatātiminvasi<BR>
RV_01.141.10.2{09}  taṃ tvā nu navyaṃ sahaso yuvan vayaṃ bhagaṃ na kāremahiratna dhīmahi<BR>
RV_01.141.11.1{09}  asme rayiṃ na svarthaṃ damūnasaṃ bhagaṃ dakṣaṃ na papṛcāsi dharṇasim<BR>
RV_01.141.11.2{09}  raśmīnriva yo yamati janmanī ubhe devānāṃ śaṃsam ṛta ā ca sukratuḥ<BR>
RV_01.141.12.1{09}  uta naḥ sudyotmā jīrāśvo hotā mandraḥ śṛṇavaccandrarathaḥ<BR>
RV_01.141.12.2{09}  sa no neṣan neṣatamairamūro 'gnirvāmaṃ suvitaṃ vasyo acha<BR>
RV_01.141.13.1{09}  astāvyagniḥ śimīvadbhirarkaiḥ sāmrājyāya prataraṃ dadhānaḥ<BR>
RV_01.141.13.2{09}  amī ca ye maghavāno vayaṃ ca mihaṃ na sūro atiniṣ ṭatanyuḥ <BR>
<BR>
RV_01.142.01.1{10}  samiddho agna ā vaha devānadya yatasruce<BR>
RV_01.142.01.2{10}  tantuṃ tanuṣva pūrvyaṃ sutasomāya dāśuṣe<BR>
RV_01.142.02.1{10}  ghṛtavantamupa māsi madhumantaṃ tanūnapāt<BR>
RV_01.142.02.2{10}  yajñaṃ viprasya māvataḥ śaśamānasya dāśuṣaḥ<BR>
RV_01.142.03.1{10}  śuciḥ pāvako adbhuto madhvā yajñaṃ mimikṣati<BR>
RV_01.142.03.2{10}  narāśaṃsaḥ trirā divo devo deveṣu yajñiyaḥ<BR>
RV_01.142.04.1{10}  īḷito agna ā vahendraṃ citramiha priyam<BR>
RV_01.142.04.2{10}  iyaṃ hi tvā matirmamāchā sujihva vacyate<BR>
RV_01.142.05.1{10}  stṛṇānāso yatasruco barhiryajñe svadhvare<BR>
RV_01.142.05.2{10}  vṛñje devavyacastamamindrāya śarma saprathaḥ<BR>
RV_01.142.06.1{10}  vi śrayantām ṛtāvṛdhaḥ prayai devebhyo mahīḥ<BR>
RV_01.142.06.2{10}  pāvakāsaḥ puruspṛho dvāro devīrasaścataḥ<BR>
RV_01.142.07.1{11}  ā bhandamāne upāke naktoṣāsā supeśasā<BR>
RV_01.142.07.2{11}  yahvī ṛtaśyamātarā sīdatāṃ barhirā sumat<BR>
RV_01.142.08.1{11}  mandrajihvā jugurvaṇī hotārā daivyā kavī<BR>
RV_01.142.08.2{11}  yajñaṃ no yakṣatāmimaṃ sidhramadya divispṛśam<BR>
RV_01.142.09.1{11}  śucirdeveṣvarpitā hotrā marutsu bhāratī<BR>
RV_01.142.09.2{11}  iḷā sarasvatī mahī barhiḥ sīdantu yajñiyāḥ<BR>
RV_01.142.10.1{11}  tan nasturīpamadbhutaṃ puru vāraṃ puru tmanā<BR>
RV_01.142.10.2{11}  tvaṣṭāpoṣāya vi ṣyatu rāye nābhā no asmayuḥ<BR>
RV_01.142.11.1{11}  avasṛjannupa tmanā devān yakṣi vanaspate<BR>
RV_01.142.11.2{11}  agnirhavyā suṣūdati devo deveṣu medhiraḥ<BR>
RV_01.142.12.1{11}  pūṣaṇvate marutvate viśvadevāya vāyave<BR>
RV_01.142.12.2{11}  svāhā gāyatravepase havyamindrāya kartana<BR>
RV_01.142.13.1{11}  svāhākṛtānyā gahyupa havyāni vītaye<BR>
RV_01.142.13.2{11}  indrā gahi śrudhī havaṃ tvāṃ havante adhvare <BR>
<BR>
RV_01.143.01.1{12}  pra tavyasīṃ navyasīṃ dhītimagnaye vāco matiṃ sahasaḥsūnave bhare<BR>
RV_01.143.01.2{12}  apāṃ napād yo vasubhiḥ saha priyo hotā pṛthivyāṃ nyasīdad ṛtviyaḥ<BR>
RV_01.143.02.1{12}  sa jāyamānaḥ parame vyomanyāviragnirabhavan mātariśvane<BR>
RV_01.143.02.2{12}  asya kratvā samidhānasya majmanā pra dyāvā śociḥ pṛthivī arocayat<BR>
RV_01.143.03.1{12}  asya tveṣā ajarā asya bhānavaḥ susandṛśaḥ supratīkasyasudyutaḥ<BR>
RV_01.143.03.2{12}  bhātvakṣaso atyakturna sindhavo 'gne rejante asasanto ajarāḥ<BR>
RV_01.143.04.1{12}  yamerire bhṛgavo viśvavedasaṃ nābhā pṛthivyā bhuvanasya majmanā<BR>
RV_01.143.04.2{12}  agniṃ taṃ gīrbhirhinuhi sva ā dame ya eko vasvo varuṇo na rājati<BR>
RV_01.143.05.1{12}  na yo varāya marutāmiva svanaḥ seneva sṛṣṭā divyā yathāśaniḥ<BR>
RV_01.143.05.2{12}  agnirjambhaistigitairatti bharvati yodho na śatrūn sa vanā ny ṛñjate<BR>
RV_01.143.06.1{12}  kuvin no agnirucathasya vīrasad vasuṣ kuvid vasubhiḥ kāmamāvarat<BR>
RV_01.143.06.2{12}  codaḥ kuvit tutujyāt sātaye dhiyaḥ śucipratīkaṃ tamayā dhiyā gṛṇe<BR>
RV_01.143.07.1{12}  ghṛtapratīkaṃ va ṛtasya dhūrṣadamagniṃ mitraṃ na samidhāna ṛñjate<BR>
RV_01.143.07.2{12}  indhāno akro vidatheṣu dīdyacchukravarṇāmudu no yaṃsate dhiyam<BR>
RV_01.143.08.1{12}  aprayuchannaprayuchadbhiragne śivebhirnaḥ pāyubhiḥ pāhi śagmaiḥ<BR>
RV_01.143.08.2{12}  adabdhebhiradṛpitebhiriṣṭe 'nimiṣadbhiḥ pari pāhi no jāḥ <BR>
<BR>
RV_01.144.01.1{13}  eti pra hotā vratamasya māyayordhvāṃ dadhānaḥ śucipeśasaṃ dhiyam<BR>
RV_01.144.01.2{13}  abhi srucaḥ kramate dakṣiṇāvṛto yā asya dhāma prathamaṃ ha niṃsate<BR>
RV_01.144.02.1{13}  abhīm ṛtasya dohanā anūṣata yonau devasya sadane parīvṛtāḥ<BR>
RV_01.144.02.2{13}  apāmupasthe vibhṛto yadāvasadadha svadhā adhayad yābhirīyate<BR>
RV_01.144.03.1{13}  yuyūṣataḥ savayasā tadid vapuḥ samānamarthaṃ vitaritratā mithaḥ<BR>
RV_01.144.03.2{13}  ādīṃ bhago na havyaḥ samasmadā voḷhurna raśmīn samayaṃsta sārathiḥ<BR>
RV_01.144.04.1{13}  yamīṃ dvā savayasā saparyataḥ samāne yonā mithunā samokasā<BR>
RV_01.144.04.2{13}  divā na naktaṃ palito yuvājani purū carannajaro mānuṣā yugā<BR>
RV_01.144.05.1{13}  tamīṃ hinvanti dhītayo daśa vriśo devaṃ martāsa ūtaye havāmahe<BR>
RV_01.144.05.2{13}  dhanoradhi pravata ā sa ṛṇvatyabhivrajadbhirvayunā navādhita<BR>
RV_01.144.06.1{13}  tvaṃ hyagne divyasya rājasi tvaṃ pārthivasya paśupā iva tmanā<BR>
RV_01.144.06.2{13}  enī ta ete bṛhatī abhiśriyā hiraṇyayī vakvarī barhirāśāte<BR>
RV_01.144.07.1{13}  agne juṣasva prati harya tad vaco mandra svadhāva ṛtajāta sukrato<BR>
RV_01.144.07.2{13}  yo viśvataḥ partyaṃṃ asi darśato raṇvaḥ sandṛṣṭau pitumāniva kṣayaḥ <BR>
<BR>
RV_01.145.01.1{14}  taṃ pṛchatā sa jagāmā sa veda sa cikitvānīyate sā nvīyate<BR>
RV_01.145.01.2{14}  tasmin santi praśiṣastasminniṣṭayaḥ sa vājasya śavasaḥ śuṣmiṇas patiḥ<BR>
RV_01.145.02.1{14}  tamit pṛchanti na simo vi pṛchati sveneva dhīro manasā yadagrabhīt<BR>
RV_01.145.02.2{14}  na mṛṣyate prathamaṃ nāparaṃ vaco 'sya kratvasacate apradṛpitaḥ<BR>
RV_01.145.03.1{14}  tamid gachanti juhvastamarvatīrviśvānyekaḥ śṛṇavad vacāṃsi me<BR>
RV_01.145.03.2{14}  purupraiṣastaturiryajñasādhano 'chidrotiḥ śiśurādatta saṃ rabhaḥ<BR>
RV_01.145.04.1{14}  upasthāyaṃ carati yat samārata sadyo jātastatsāra yujyebhiḥ<BR>
RV_01.145.04.2{14}  abhi śvāntaṃ mṛśate nāndye mude yadīṃ gachantyuśatīrapiṣṭhitam<BR>
RV_01.145.05.1{14}  sa īṃ mṛgo apyo vanargurupa tvacyupamasyāṃ ni dhāyi<BR>
RV_01.145.05.2{14}  vyabravīd vayunā martyebhyo 'gnirvidvān ṛtacid dhi satyaḥ <BR>
<BR>
RV_01.146.01.1{15}  trimūrdhānaṃ saptaraśmiṃ gṛṇīṣe 'nūnamagniṃ pitrorupasthe<BR>
RV_01.146.01.2{15}  niṣattamasya carato dhruvasya viśvā divo rocanāpaprivāṃsam<BR>
RV_01.146.02.1{15}  ukṣā mahānabhi vavakṣa ene ajarastasthāvitaūtirṛṣvaḥ<BR>
RV_01.146.02.2{15}  urvyāḥ pado ni dadhāti sānau rihantyūdho aruṣāso asya<BR>
RV_01.146.03.1{15}  samānaṃ vatsamabhi saṃcarantī viṣvag dhenū vi carataḥ sumeke<BR>
RV_01.146.03.2{15}  anapavṛjyānadhvano mimāne viśvān ketānadhi mahodadhāne<BR>
RV_01.146.04.1{15}  dhīrāsaḥ padaṃ kavayo nayanti nānā hṛdā rakṣamāṇā ajuryam<BR>
RV_01.146.04.2{15}  siṣāsantaḥ paryapaśyanta sindhumāvirebhyo abhavatsūryo nṝn<BR>
RV_01.146.05.1{15}  didṛkṣeṇyaḥ pari kāṣṭhāsu jenya īḷenyo maho arbhāya jīvase<BR>
RV_01.146.05.2{15}  purutrā yadabhavat sūrahaibhyo garbhebhyo maghavā viśvadarśataḥ <BR>
<BR>
RV_01.147.01.1{16}  kathā te agne śucayanta āyordadāśurvājebhirāśuṣāṇāḥ<BR>
RV_01.147.01.2{16}  ubhe yat toke tanaye dadhānā ṛtasya sāman raṇayantadevāḥ<BR>
RV_01.147.02.1{16}  bodhā me asya vacaso yaviṣṭha maṃhiṣṭhasya prabhṛtasya svadhāvaḥ<BR>
RV_01.147.02.2{16}  pīyati tvo anu tvo gṛṇāti vandāruste tanvaṃ vandeagne<BR>
RV_01.147.03.1{16}  ye pāyavo māmateyaṃ te agne paśyanto andhaṃ duritādarakṣan<BR>
RV_01.147.03.2{16}  rarakṣa tān sukṛto viśvavedā dipsanta id ripavo nāha debhuḥ<BR>
RV_01.147.04.1{16}  yo no agne ararivānaghāyurarātīvā marcayati dvayena<BR>
RV_01.147.04.2{16}  mantro guruḥ punarastu so asmā anu mṛkṣīṣṭa tanvaṃ duruktaiḥ<BR>
RV_01.147.05.1{16}  uta vā yaḥ sahasya pravidvān marto martaṃ marcayati dvayena<BR>
RV_01.147.05.2{16}  ataḥ pāhi stavamāna stuvantamagne mākirno duritāya dhāyīḥ <BR>
<BR>
RV_01.148.01.1{17}  mathīd yadīṃ viṣṭo mātariśvā hotāraṃ viśvāpsuṃ viśvadevyam<BR>
RV_01.148.01.2{17}  ni yaṃ dadhurmanuṣyāsu vikṣu svarṇa citraṃ vapuṣe vibhāvam<BR>
RV_01.148.02.1{17}  dadānamin na dadabhanta manmāgnirvarūthaṃ mama tasya cākan<BR>
RV_01.148.02.2{17}  juṣanta viśvanyasya karmopastutiṃ bharamāṇasya kāroḥ<BR>
RV_01.148.03.1{17}  nitye cin nu yaṃ sadane jagṛbhre praśastibhirdadhire yajñiyasaḥ<BR>
RV_01.148.03.2{17}  pra sū nayanta gṛbhayanta iṣṭāvaśvāso na rathyorarahaṇāḥ<BR>
RV_01.148.04.1{17}  purūṇi dasmo ni riṇāti jambhairād rocate vana ā vibhāvā<BR>
RV_01.148.04.2{17}  ādasya vāto anu vāti śocirasturna śaryāmasanāmanu dyūn<BR>
RV_01.148.05.1{17}  na yaṃ ripavo na riṣaṇyavo garbhe santaṃ reṣaṇā reṣayanti<BR>
RV_01.148.05.2{17}  andhā apaśyā na dabhannabhikhyā nityāsa īṃ pretāro arakṣan <BR>
<BR>
RV_01.149.01.1{18}  mahaḥ sa rāya eṣate patirdannina inasya vasunaḥ pada ā<BR>
RV_01.149.01.2{18}  upa dhrajantamadrayo vidhannit<BR>
RV_01.149.02.1{18}  sa yo vṛṣā narāṃ na rodasyoḥ śravobhirasti jīvapītasargaḥ<BR>
RV_01.149.02.2{18}  pra yaḥ sasrāṇaḥ śiśrīta yonau<BR>
RV_01.149.03.1{18}  ā yaḥ puraṃ nārmiṇīmadīdedatyaḥ kavirnabhanyo nārva<BR>
RV_01.149.03.2{18}  sūro na rurukvāñchatātmā<BR>
RV_01.149.04.1{18}  abhi dvijanmā trī rocanāni viśva rajāṃsi śuśucano asthāt<BR>
RV_01.149.04.2{18}  hotā yajiṣṭho apāṃ sadhasthe<BR>
RV_01.149.05.1{18}  ayaṃ sa hota yo dvijanmā viśvā dadhe vāryāṇi śravasyā<BR>
RV_01.149.05.2{18}  marto yo asmai sutuko dadāśa <BR>
RV_01.150.01.1{19}  puru tva dāśvān voce 'riragne tava svidā<BR>
RV_01.150.01.2{19}  todasyeva śaraṇa ā mahasya<BR>
RV_01.150.02.1{19}  vyaninasya dhaninaḥ prahoṣe cidararuṣaḥ<BR>
RV_01.150.02.2{19}  kadā cana prajigato adevayoḥ<BR>
RV_01.150.03.1{19}  sa candro vipra martyo maho vrādhantamo divi<BR>
RV_01.150.03.2{19}  pra-pret te agne vanuṣaḥ syāma <BR>
<BR>
RV_01.151.01.1{20}  mitraṃ na yaṃ śimyā goṣu gavyavaḥ svādhyo vidathe apsujījanan<BR>
RV_01.151.01.2{20}  arejetāṃ rodasī pājasā girā prati priyaṃ yajataṃ januṣamavaḥ<BR>
RV_01.151.02.1{20}  yad dha tyad vāṃ purumīḷhasya sominaḥ pra mitrāso na dadhire svābhuvaḥ<BR>
RV_01.151.02.2{20}  adha kratuṃ vidataṃ gatumarcata uta śrutaṃ vṛṣaṇā pastyāvataḥ<BR>
RV_01.151.03.1{20}  ā vāṃ bhūṣan kṣitayo janma rodasyoḥ pravācyaṃ vṛṣaṇā dakṣase mahe<BR>
RV_01.151.03.2{20}  yadīm ṛtāya bharatho yadarvate pra hotrayā śimya vītho adhvaram<BR>
RV_01.151.04.1{20}  pra sā kṣitirasura yā mahi priya ṛtāvānāv ṛtamā ghoṣatho bṛhat<BR>
RV_01.151.04.2{20}  yuvaṃ divo bṛhato dakṣamabhuvaṃ gāṃ na dhuryupa yuñjāthe apaḥ<BR>
RV_01.151.05.1{20}  mahī atra mahinā vāram ṛṇvatho 'reṇavastuja ā sadman dhenavaḥ<BR>
RV_01.151.05.2{20}  svaranti tā uparatāti sūryamā nimruca uṣasastakvavīriva<BR>
RV_01.151.06.1{21}  ā vam ṛtāya keśinīranuṣata mitra yatra varuṇa gātumarcathaḥ<BR>
RV_01.151.06.2{21}  ava tmana sṛjataṃ pinvataṃ dhiyo yuvaṃ viprasya manmanamirajyathaḥ<BR>
RV_01.151.07.1{21}  yo vāṃ yajñaiḥ śaśamāno ha dāśati kavirhotā yajati manmasādhanaḥ<BR>
RV_01.151.07.2{21}  upāha taṃ gachatho vītho adhvaramachā giraḥ sumatiṃ gantamasmayu<BR>
RV_01.151.08.1{21}  yuvāṃ yajñaiḥ prathamā gobhirañjata ṛtāvanā manaso naprayuktiṣu<BR>
RV_01.151.08.2{21}  bharanti vāṃ manmanā saṃyatā giro 'dṛpyatā manasa revadaśāthe<BR>
RV_01.151.09.1{21}  revad vayo dadhāthe revadāśathe narā mayābhiritauti mahinam<BR>
RV_01.151.09.2{21}  na vaṃ dyāvo 'habhirnota sindhavo na devatvaṃ paṇayo nānaśurmagham <BR>
<BR>
RV_01.152.01.1{22}  yuvaṃ vastraṇi puvasā vasāthe yuvorachidrā mantavo ha sargāḥ<BR>
RV_01.152.01.2{22}  avātiratamanṛtāni viśva ṛtena mitrāvaruṇā sacethe<BR>
RV_01.152.02.1{22}  etaccana tvo vi ciketadeṣāṃ satyo mantraḥ kaviśasta ṛghāvān<BR>
RV_01.152.02.2{22}  triraśriṃ hanti caturaśrirugro devanido ha prathamāajūryan<BR>
RV_01.152.03.1{22}  apādeti prathamā padvatīnāṃ kastad vāṃ mitrāvaruṇā ciketa<BR>
RV_01.152.03.2{22}  garbho bhāraṃ bharatyā cidasya ṛtaṃ pipartyanṛtaṃ ni tārīt<BR>
RV_01.152.04.1{22}  prayantamit pari jāraṃ kanīnāṃ paśyāmasi nopanipadyamānam<BR>
RV_01.152.04.2{22}  anavapṛgṇā vitatā vasānaṃ priyaṃ mitrasya varuṇasya dhāma<BR>
RV_01.152.05.1{22}  anaśvo jāto anabhīśurarvā kanikradat patayadūrdhvasānuḥ<BR>
RV_01.152.05.2{22}  acittaṃ brahma jujuṣuryuvānaḥ pra mitre dhāma varuṇegṛṇantaḥ<BR>
RV_01.152.06.1{22}  ā dhenavo māmateyamavantīrbrahmapriyaṃ pīpayan sasminnūdhan<BR>
RV_01.152.06.2{22}  pitvo bhikṣeta vayunāni vidvānāsāvivāsannaditimuruṣyet<BR>
RV_01.152.07.1{22}  ā vāṃ mitrāvaruṇā havyajuṣṭiṃ namasā devāvavasā vavṛtyām<BR>
RV_01.152.07.2{22}  asmākaṃ brahma pṛtanāsu sahyā asmākaṃ vṛṣṭirdivyāsupārā <BR>
<BR>
RV_01.153.01.1{23}  yajāmahe vāṃ mahaḥ sajoṣā havyebhirmitrāvaruṇā namobhiḥ<BR>
RV_01.153.01.2{23}  ghṛtairghṛtasnū adha yad vāmasme adhvaryavo na dhītibhirbharanti<BR>
RV_01.153.02.1{23}  prastutirvāṃ dhāma na prayuktirayāmi mitrāvaruṇā suvṛktiḥ<BR>
RV_01.153.02.2{23}  anakti yad vāṃ vidatheṣu hotā sumnaṃ vāṃ sūrirvṛṣaṇāviyakṣan<BR>
RV_01.153.03.1{23}  pīpāya dhenuraditirṛtāya janāya mitrāvaruṇā havirde<BR>
RV_01.153.03.2{23}  hinoti yad vāṃ vidathe saparyan sa rātahavyo mānuṣo na hotā<BR>
RV_01.153.04.1{23}  uta vāṃ vikṣu madyāsvandho gāva āpaśca pīpayanta devīḥ<BR>
RV_01.153.04.2{23}  uto no asya pūrvyaḥ patirdan vītaṃ pātaṃ payasa usriyāyāḥ <BR>
<BR>
RV_01.154.01.1{24}  viṣṇornu kaṃ vīryāṇi pra vocaṃ yaḥ pārthivāni vimamerajāṃsi<BR>
RV_01.154.01.2{24}  yo askabhāyaduttaraṃ sadhasthaṃ vicakramāṇastredhorugāyaḥ<BR>
RV_01.154.02.1{24}  pra tad viṣṇu stavate vīryeṇa mṛgo na bhīmaḥ kucaro giriṣṭhāḥ<BR>
RV_01.154.02.2{24}  yasyoruṣu triṣu vikramaṇeṣvadhikṣiyanti bhuvanāni viśvā<BR>
RV_01.154.03.1{24}  pra viṣṇave śūṣametu manma girikṣita urugāyāya vṛṣṇe<BR>
RV_01.154.03.2{24}  ya idaṃ dīrghaṃ prayataṃ sadhasthameko vimame tribhirit padebhiḥ<BR>
RV_01.154.04.1{24}  yasya trī pūrṇā madhunā padānyakṣīyamāṇā svadhayāmadanti<BR>
RV_01.154.04.2{24}  ya u tridhātu pṛtivīmuta dyāmeko dādhāra bhuvanāni viśvā<BR>
RV_01.154.05.1{24}  tadasya priyamabhi pātho aśyāṃ naro yatra devayavo madanti<BR>
RV_01.154.05.2{24}  urukramasya sa hi bandhuritthā viṣṇoḥ pade parame madhva utsaḥ<BR>
RV_01.154.06.1{24}  tā vaṃ vāstūnyuśmasi gamadhyai yatra gāvo bhūriśṛṅgāayāsaḥ<BR>
RV_01.154.06.2{24}  atrāha tadurugāyasya vṛṣṇaḥ paramaṃ padamava bhāti bhūri <BR>
<BR>
RV_01.155.01.1{25}  pra vaḥ pāntamandhaso dhiyāyate mahe śūrāya viṣṇave cārcata<BR>
RV_01.155.01.2{25}  yā sānuni parvatānāmadābhyā mahastasthaturarvateva sādhunā<BR>
RV_01.155.02.1{25}  tveṣamitthā samaraṇaṃ śimīvatorindrāviṣṇū sutapā vāmuruṣyati<BR>
RV_01.155.02.2{25}  yā martyāya pratidhīyamānamit kṛśānorasturasanāmuruṣyathaḥ<BR>
RV_01.155.03.1{25}  tā īṃ vardhanti mahyasya pauṃsyaṃ ni mātarā nayati retase bhuje<BR>
RV_01.155.03.2{25}  dadhāti putro 'varaṃ paraṃ piturnāma tṛtīyamadhi rocane divaḥ<BR>
RV_01.155.04.1{25}  tat-tadidasya pauṃsyaṃ gṛṇīmasīnasya traturavṛkasya mīḷhuṣaḥ<BR>
RV_01.155.04.2{25}  yaḥ pārthivāni tribhirid vigāmabhiruru kramiṣṭorugāyāya jīvase<BR>
RV_01.155.05.1{25}  dve idasya kramaṇe svardṛśo 'bhikhyāya martyo bhuraṇyati<BR>
RV_01.155.05.2{25}  tṛtīyamasya nakirā dadharṣati vayaścana patayantaḥ patatriṇaḥ<BR>
RV_01.155.06.1{25}  caturbhiḥ sākaṃ navatiṃ ca nāmabhiścakraṃ na vṛttaṃ vyatīnravīvipat<BR>
RV_01.155.06.2{25}  bṛhaccharīro vimimāna ṛkvabhiryuvākumāraḥ pratyetyāhavam <BR>
<BR>
RV_01.156.01.1{26}  bhavā mitro na śevyo ghṛtāsutirvibhūtadyumna evayā u saprathāḥ<BR>
RV_01.156.01.2{26}  adhā te viṣṇo viduṣā cidardhya stomo yajñaścarādhyo haviṣmatā<BR>
RV_01.156.02.1{26}  yaḥ pūrvyāya vedhase navīyase sumajjānaye viṣṇave dadāśati<BR>
RV_01.156.02.2{26}  yo jātamasya mahato mahi bravat sedu śravobhiryujyaṃ cidabhyasat<BR>
RV_01.156.03.1{26}  tamu stotāraḥ pūrvyaṃ yathā vida ṛtasya garbhaṃ januṣāpipartana<BR>
RV_01.156.03.2{26}  āsya jānanto nāma cid vivaktana mahaste viṣṇo sumatiṃ bhajāmahe<BR>
RV_01.156.04.1{26}  tamasya rājā varuṇastamaśvinā kratuṃ sacanta mārutasya vedhasaḥ<BR>
RV_01.156.04.2{26}  dādhāra dakṣamuttamamaharvidaṃ vrajaṃ ca viṣṇuḥ sakhivānaporṇute<BR>
RV_01.156.05.1{26}  ā yo vivāya sacathāya daivya indrāya viṣṇuḥ sukṛte sukṛttaraḥ<BR>
RV_01.156.05.2{26}  vedhā ajinvat triṣadhastha āryam ṛtasya bhāge yajamānamābhajat <BR>
<BR>
RV_01.157.01.1{27}  abodhyagnirjma udeti sūryo vyuṣāścandrā mahyāvo arciṣā<BR>
RV_01.157.01.2{27}  āyukṣātāmaśvinā yātave rathaṃ prāsāvīd devaḥ savitā jagat pṛthak<BR>
RV_01.157.02.1{27}  yad yuñjāthe vṛṣaṇamaśvinā rathaṃ ghṛtena no madhunā kṣatramukṣatam<BR>
RV_01.157.02.2{27}  asmākaṃ brahma pṛtanāsu jinvataṃ vayaṃ dhanā śūrasātā bhajemahi<BR>
RV_01.157.03.1{27}  arvāṃ tricakro madhuvāhano ratho jīrāśvo aśvinoryātu suṣṭutaḥ<BR>
RV_01.157.03.2{27}  trivandhuro maghavā viśvasaubhagaḥ śaṃ na ā vakṣad dvipade catuṣpade<BR>
RV_01.157.04.1{27}  ā na ūrjaṃ vahatamaśvinā yuvaṃ madhumatyā naḥ kaśayā mimikṣatam<BR>
RV_01.157.04.2{27}  prāyustāriṣṭaṃ nī rapāṃsi mṛkṣataṃ sedhataṃ dveṣo bhavataṃ sacābhuvā<BR>
RV_01.157.05.1{27}  yuvaṃ ha garbhaṃ jagatīṣu dhattho yuvaṃ viśveṣu bhuvaneṣvantaḥ<BR>
RV_01.157.05.2{27}  yuvamagniṃ ca vṛṣaṇāvapaśca vanaspatīnraśvināvairayethām<BR>
RV_01.157.06.1{27}  yuvaṃ ha stho bhiṣajā bheṣajebhiratho ha stho rathyā rāthyebhiḥ<BR>
RV_01.157.06.2{27}  atho ha kṣatramadhi dhattha ugrā yo vāṃ haviṣmānmanasā dadāśa <BR>
<BR>
RV_01.158.01.1{01}  vasū rudrā purumantū vṛdhantā daśasyataṃ no vṛṣaṇāvabhiṣṭau<BR>
RV_01.158.01.2{01}  dasrā ha yad rekṇa aucathyo vāṃ pra yat sasrātheakavābhirūtī<BR>
RV_01.158.02.1{01}  ko vāṃ dāśat sumataye cidasyai vasū yad dhethe namasā pade goḥ<BR>
RV_01.158.02.2{01}  jigṛtamasme revatīḥ purandhīḥ kāmapreṇeva manasā carantā<BR>
RV_01.158.03.1{01}  yukto ha yad vāṃ taugryāya perurvi madhye arṇaso dhāyi pajraḥ<BR>
RV_01.158.03.2{01}  upa vāmavaḥ śaraṇaṃ gameyaṃ śūro nājma patayadbhirevaiḥ<BR>
RV_01.158.04.1{01}  upastutiraucathyamuruṣyen mā māmime patatriṇī vi dugdhām<BR>
RV_01.158.04.2{01}  mā māmedho daśatayaścito dhāk pra yad vāṃ baddhastmani khādati kṣām<BR>
RV_01.158.05.1{01}  na mā garan nadyo mātṛtamā dāsā yadīṃ susamubdhamavādhuḥ<BR>
RV_01.158.05.2{01}  śiro yadasya traitano vitakṣat svayaṃ dāsa uro aṃsāvapi gdha<BR>
RV_01.158.06.1{01}  dīrghatamā māmateyo jujurvān daśame yuge<BR>
RV_01.158.06.2{01}  apāmarthaṃ yatīnāṃ brahmā bhavati sārathiḥ <BR>
<BR>
RV_01.159.01.1{02}  pra dyāvā yajñaiḥ pṛthivī ṛtāvṛdhā mahī stuṣe vidatheṣu pracetasā<BR>
RV_01.159.01.2{02}  devebhirye devaputre sudaṃsasetthā dhiyā vāryāṇi prabhūṣataḥ<BR>
RV_01.159.02.1{02}  uta manye pituradruho mano māturmahi svatavastad dhavīmabhiḥ<BR>
RV_01.159.02.2{02}  suretasā pitarā bhūma cakratururu prajāyā amṛtaṃvarīmabhiḥ<BR>
RV_01.159.03.1{02}  te sūnavaḥ svapasaḥ sudaṃsaso mahī jajñurmātarā pūrvacittaye<BR>
RV_01.159.03.2{02}  sthātuśca satyaṃ jagataśca dharmaṇi putrasya pāthaḥ padamadvayāvinaḥ<BR>
RV_01.159.04.1{02}  te māyino mamire supracetaso jāmī sayonī mithunā samokasā<BR>
RV_01.159.04.2{02}  navyaṃ-navyaṃ tantumā tanvate divi samudre antaḥ kavayaḥ sudītayaḥ<BR>
RV_01.159.05.1{02}  tad rādho adya saviturvareṇyaṃ vayaṃ devasya prasave manāmahe<BR>
RV_01.159.05.2{02}  asmabhyaṃ dyāvāpṛthivī sucetunā rayiṃ dhattaṃ vasumantaṃ śatagvinam <BR>
<BR>
RV_01.160.01.1{03}  te hi dyāvāpṛthivī viśvaśambhuva ṛtāvarī rajaso dhārayatkavī<BR>
RV_01.160.01.2{03}  sujanmanī dhiṣaṇe antarīyate devo devī dharmaṇā sūryaḥ śuciḥ<BR>
RV_01.160.02.1{03}  uruvyacasā mahinī asaścatā pitā mātā ca bhuvanāni rakṣataḥ<BR>
RV_01.160.02.2{03}  sudhṛṣṭame vapuṣye na rodasī pitā yat sīmabhi rūpairavāsayat<BR>
RV_01.160.03.1{03}  sa vahniḥ putraḥ pitroḥ pavitravān punāti dhīro bhuvanāni māyayā<BR>
RV_01.160.03.2{03}  dhenuṃ ca pṛśniṃ vṛṣabhaṃ suretasaṃ viśvāhā śukraṃ payo asya dukṣata<BR>
RV_01.160.04.1{03}  ayaṃ devānāmapasāmapastamo yo jajāna rodasī viśvaśambhuvā<BR>
RV_01.160.04.2{03}  vi yo mame rajasī sukratūyayājarebhi skambhanebhiḥsamānṛce<BR>
RV_01.160.05.1{03}  te no gṛṇāne mahinī mahi śravaḥ kṣatraṃ dyāvāpṛthivī dhāsatho bṛhat<BR>
RV_01.160.05.2{03}  yenābhi kṛṣṭīstatanāma viśvahā panāyyamojo asme saminvatam <BR>
<BR>
RV_01.161.01.1{04}  kimu śreṣṭhaḥ kiṃ yaviṣṭho na ājagan kimīyate dūtyaṃ kad yadūcima<BR>
RV_01.161.01.2{04}  na nindima camasaṃ yo mahākulo 'gne bhrātardruṇa id bhūtimūdima<BR>
RV_01.161.02.1{04}  ekaṃ camasaṃ caturaḥ kṛṇotana tad vo devā abruvan tad va āgamam<BR>
RV_01.161.02.2{04}  saudhanvanā yadyevā kariṣyatha sākaṃ devairyajñiyāso bhaviṣyatha<BR>
RV_01.161.03.1{04}  agniṃ dūtaṃ prati yadabravītanāśvaḥ kartvo ratha uteha kartvaḥ<BR>
RV_01.161.03.2{04}  dhenuḥ kartvā yuvaśā kartvā dvā tāni bhrātaranu vaḥ kṛtvyemasi<BR>
RV_01.161.04.1{04}  cakṛvāṃsa ṛbhavastadapṛchata kvedabhūd yaḥ sya dūto na ājagan<BR>
RV_01.161.04.2{04}  yadāvākhyaccamasāñcaturaḥ kṛtānādit tvaṣṭā gnāsvantarnyānaje<BR>
RV_01.161.05.1{04}  hanāmaināniti tvaṣṭā yadabravīccamasaṃ ye devapānamanindiṣuḥ<BR>
RV_01.161.05.2{04}  anyā nāmāni kṛṇvate sute sacānanyairenānkanyā nāmabhi sparat<BR>
RV_01.161.06.1{05}  indro harī yuyuje aśvinā rathaṃ bṛhaspatirviśvarūpāmupājata<BR>
RV_01.161.06.2{05}  ṛbhurvibhvā vājo devānagachata svapaso yajñiyambhāgamaitana<BR>
RV_01.161.07.1{05}  niścarmaṇo gāmariṇīta dhītibhiryā jarantā yuvaśā tākṛṇotana<BR>
RV_01.161.07.2{05}  saudhanvanā aśvādaśvamatakṣata yuktvā rathamupa devānayātana<BR>
RV_01.161.08.1{05}  idamudakaṃ pibatetyabravītanedaṃ vā ghā pibatā muñjanejanam<BR>
RV_01.161.08.2{05}  saudhanvanā yadi tan neva haryatha tṛtīye gha savane mādayādhvai<BR>
RV_01.161.09.1{05}  āpo bhūyiṣṭhā ityeko abravīdagnirbhūyiṣṭha ityanyo abravīt<BR>
RV_01.161.09.2{05}  vadharyantīṃ bahubhyaḥ praiko abravīd ṛtā vadantaścamasānapiṃśata<BR>
RV_01.161.10.1{05}  śroṇāmeka udakaṃ gāmavajati māṃsamekaḥ piṃśati sūnayābhṛtam<BR>
RV_01.161.10.2{05}  ā nimrucaḥ śakṛdeko apabharat kiṃ svit putrebhyaḥ pitarā upāvatuḥ<BR>
RV_01.161.11.1{06}  udvatsvasmā akṛṇotana tṛṇaṃ nivatsvapaḥ svapasyaya naraḥ<BR>
RV_01.161.11.2{06}  agohyasya yadasastanā gṛhe tadadyedam ṛbhavo nānu gachatha<BR>
RV_01.161.12.1{06}  sammīlya yad bhuvanā paryasarpata kva svit tātyā pitara vaasatuḥ<BR>
RV_01.161.12.2{06}  aśapata yaḥ karasnaṃ va adade yaḥ prābravīt protasma abravītana<BR>
RV_01.161.13.1{06}  suṣupvāṃsa ṛbhavastadapṛchatāgohya ka idaṃ no abūbudhat<BR>
RV_01.161.13.2{06}  śvānaṃ basto bodhayitāramabravīt samvatsara idamadyā vyakhyata<BR>
RV_01.161.14.1{06}  divā yanti maruto bhūmyāgnirayaṃ vāto antarikṣeṇa yati<BR>
RV_01.161.14.2{06}  adbhiryati varuṇaḥ samudrairyuṣmānichantaḥ śavaso napātaḥ <BR>
<BR>
RV_01.162.01.1{07}  mā no mitro varuṇo aryamāyurindra ṛbhukṣā marutaḥ parikhyan<BR>
RV_01.162.01.2{07}  yad vājino devajatasya sapteḥ pravakṣyāmo vidathe vīryāṇi<BR>
RV_01.162.02.1{07}  yan nirṇijā rekṇasā prāvṛtasya ratiṃ gṛbhītāṃ mukhato nayanti<BR>
RV_01.162.02.2{07}  supranajo memyad viśvarūpa indrāpūṣṇoḥ priyamapyeti pāthaḥ<BR>
RV_01.162.03.1{07}  eṣa chāgaḥ puro aśvena vājinā pūṣṇo bhāgo nīyate viśvadevyaḥ<BR>
RV_01.162.03.2{07}  abhipriyaṃ yat puroḷāśamarvatā tvaṣṭedenaṃ sauśravasāya jinvati<BR>
RV_01.162.04.1{07}  yad dhaviṣyam ṛtuśo devayānaṃ trirmānuṣāḥ paryaśvaṃ nayanti<BR>
RV_01.162.04.2{07}  atrā pūṣṇaḥ prathamo bhāga eti yajñaṃ devebhyaḥ prativedayannajaḥ<BR>
RV_01.162.05.1{07}  hotādhvaryurāvayā agnimindho grāvagrābha uta śaṃstā suvipraḥ<BR>
RV_01.162.05.2{07}  tena yajñena svaraṃkṛtena sviṣṭena vakṣaṇā āpṛṇadhvam<BR>
RV_01.162.06.1{08}  yūpavraskā uta ye yūpavāhāścaṣālaṃ ye aśvayūpāya takṣati<BR>
RV_01.162.06.2{08}  ye cārvate pacanaṃ sambharantyuto teṣāmabhigūrtirna invatu<BR>
RV_01.162.07.1{08}  upa prāgāt suman me 'dhāyi manma devānāmāśā upa vītapṛṣṭhaḥ<BR>
RV_01.162.07.2{08}  anvenaṃ viprā ṛṣayo madanti devānāṃ puṣṭe cakṛmā subandhum<BR>
RV_01.162.08.1{08}  yad vājino dāma sundānamarvato yā śīrṣaṇyā raśanārajjurasya<BR>
RV_01.162.08.2{08}  yad vā ghāsya prabhṛtamāsye tṛṇaṃ sarvā tā te api deveṣvastu<BR>
RV_01.162.09.1{08}  yadaśvasya kraviṣo makṣikāśa yad vā svarau svadhitau riptamasti<BR>
RV_01.162.09.2{08}  yad dhastayoḥ śamituryan nakheṣu sarvā tā te api deveṣvastu<BR>
RV_01.162.10.1{08}  yadūvadhyamudarasyāpavāti ya āmasya kraviṣo gandho asti<BR>
RV_01.162.10.2{08}  sukṛtā tacchamitāraḥ kṛṇvantūta medhaṃ śṛtapākaṃ pacantu<BR>
RV_01.162.11.1{09}  yat te gātrādagninā pacyamānādabhi śūlaṃ nihatasyāvadhāvati<BR>
RV_01.162.11.2{09}  mā tad bhūmyāmā śriṣan mā tṛṇeṣu devebhyastaduśadbhyo rātamastu<BR>
RV_01.162.12.1{09}  ye vājinaṃ paripaśyanti pakvaṃ ya īmāhuḥ surabhirnirhareti<BR>
RV_01.162.12.2{09}  ye cārvato māṃsabhikṣāmupāsata uto teṣāmabhigūrtirna invatu<BR>
RV_01.162.13.1{09}  yan nīkṣaṇaṃ māṃspacanyā ukhāyā yā pātrāṇi yūṣṇaāsecanāni<BR>
RV_01.162.13.2{09}  ūṣmaṇyāpidhānā carūṇāmaṅkāḥ sūnāḥpari bhūṣantyaśvam<BR>
RV_01.162.14.1{09}  nikramaṇaṃ niṣadanaṃ vivartanaṃ yacca paḍbīśamarvataḥ<BR>
RV_01.162.14.2{09}  yacca papau yacca ghāsiṃ jaghāsa sarvā tā te api deveṣvastu<BR>
RV_01.162.15.1{09}  mā tvāgnirdhvanayīd dhūmagandhirmokhā bhrājantyabhi vikta jaghriḥ<BR>
RV_01.162.15.2{09}  iṣṭaṃ vītamabhigūrtaṃ vaṣaṭkṛtaṃ taṃ devāsaḥ prati gṛbhṇantyaśvam<BR>
RV_01.162.16.1{10}  yadaśvāya vāsa upastṛṇantyadhīvāsaṃ yā hiraṇyānyasmai<BR>
RV_01.162.16.2{10}  sandānamarvantaṃ paḍbīśaṃ priyā deveṣvā yāmayanti<BR>
RV_01.162.17.1{10}  yat te sāde mahasā śūkṛtasya pārṣṇyā vā kaśayā vā tutoda<BR>
RV_01.162.17.2{10}  sruceva tā haviṣo adhvareṣu sarvā tā te brahmaṇāsūdayāmi<BR>
RV_01.162.18.1{10}  catustriṃśad vājino devabandhorvaṅkrīraśvasya svadhitiḥsameti<BR>
RV_01.162.18.2{10}  achidrā gātrā vayunā kṛṇota paruṣ-paruranughuṣya vi śasta<BR>
RV_01.162.19.1{10}  ekastvaṣturaśvasyā viśastā dvā yantārā bhavatastathaṛtuḥ<BR>
RV_01.162.19.2{10}  yā te gātrāṇām ṛtuthā kṛṇomi tā-tā piṇḍanāṃ pra juhomyagnau<BR>
RV_01.162.20.1{10}  mā tvā tapat priya ātmāpiyantaṃ mā svadhitistanva ā tiṣṭhipat te<BR>
RV_01.162.20.2{10}  mā te gṛdhnuraviśastātihāya chidrā gātraṇyasinā mithū kaḥ<BR>
RV_01.162.21.1{10}  na vā u etan mriyase na riṣyasi devānideṣi pathibhiḥ sugebhiḥ<BR>
RV_01.162.21.2{10}  harī te yuñjā pṛṣatī abhūtāmupāsthād vājī dhuri rāsabhasya<BR>
RV_01.162.22.1{10}  sugavyaṃ no vājī svaśvyaṃ puṃsaḥ putrānuta viśvāpuṣaṃ rayim<BR>
RV_01.162.22.2{10}  anāgāstvaṃ no aditiḥ kṛṇotu kṣatraṃ no aśvo vanatāṃ haviṣmān <BR>
<BR>
RV_01.163.01.1{11}  yadakrandaḥ prathamaṃ jāyamāna udyan samudrāduta vā purīṣāt<BR>
RV_01.163.01.2{11}  śyenasya pakṣā hariṇasya bāhū upastutyaṃ mahi jātaṃ te arvan<BR>
RV_01.163.02.1{11}  yamena dattaṃ trita enamāyunagindra eṇaṃ prathamo adhyatiṣṭhat<BR>
RV_01.163.02.2{11}  gandharvo asya raśanāmagṛbhṇāt sūrādaśvaṃ vasavo nirataṣṭa<BR>
RV_01.163.03.1{11}  asi yamo asyādityo arvannasi trito guhyena vratena<BR>
RV_01.163.03.2{11}  asi somena samayā vipṛkta āhuste trīṇi divi bandhanāni<BR>
RV_01.163.04.1{11}  trīṇi ta āhurdivi bandhanāni trīṇyapsu trīṇyantaḥ samudre<BR>
RV_01.163.04.2{11}  uteva me varuṇaścantsyarvan yatrā ta āhuḥ paramaṃ janitram<BR>
RV_01.163.05.1{11}  imā te vājinnavamārjanānīmā śaphānāṃ saniturnidhānā<BR>
RV_01.163.05.2{11}  atrā te bhadrā raśanā apaśyam ṛtasya yā abhirakṣantigopāḥ<BR>
RV_01.163.06.1{12}  ātmānaṃ te manasārādajānāmavo divā patayantaṃ pataṃgam<BR>
RV_01.163.06.2{12}  śiro apaśyaṃ pathibhiḥ sugebhirareṇubhirjehamānaṃ patatri<BR>
RV_01.163.07.1{12}  atrā te rūpamuttamamapaśyaṃ jigīṣamāṇamiṣa ā padegoḥ<BR>
RV_01.163.07.2{12}  yadā te marto anu bhogamānaḷ ādid grasiṣṭha oṣadhīrajīgaḥ<BR>
RV_01.163.08.1{12}  anu tvā ratho anu maryo arvannanu gāvo 'nu bhagaḥ kanīnām<BR>
RV_01.163.08.2{12}  anu vrātāsastava sakhyamīyuranu devā mamire vīryaṃ te<BR>
RV_01.163.09.1{12}  hiraṇyaśṛṅgo 'yo asya pādā manojavā avara indra āsīt<BR>
RV_01.163.09.2{12}  devā idasya haviradyamāyan yo arvantaṃ prathamo adhyatiṣṭhat<BR>
RV_01.163.10.1{12}  īrmāntāsaḥ silikamadhyamāsaḥ saṃ śūraṇāso divyāso atyāḥ<BR>
RV_01.163.10.2{12}  haṃsā iva śreṇiśo yatante yadākṣiṣurdivyamajmamaśvāḥ<BR>
RV_01.163.11.1{13}  tava śarīraṃ patayiṣṇvarvan tava cittaṃ vāta iva dhrajīmān<BR>
RV_01.163.11.2{13}  tava śṛṅgāṇi viṣṭhitā purutrāraṇyeṣu jarbhurāṇā caranti<BR>
RV_01.163.12.1{13}  upa prāgācchasanaṃ vājyarvā devadrīcā manasā dīdhyānaḥ<BR>
RV_01.163.12.2{13}  ajaḥ puro nīyate nābhirasyānu paścāt kavayo yantirebhāḥ<BR>
RV_01.163.13.1{13}  upa prāgāt paramaṃ yat sadhasthamarvānachā pitaraṃ mātaraṃ ca<BR>
RV_01.163.13.2{13}  adyā devāñ juṣṭatamo hi gamyā athā śāste dāśuṣe vāryāṇi <BR>
<BR>
RV_01.164.01.1{14}  asya vāmasya palitasya hotustasya bhrātā madhyamo astyaśnaḥ<BR>
RV_01.164.01.2{14}  tṛtīyo bhrātā ghṛtapṛṣṭho asyātrāpaśyaṃ viśpatiṃ saptaputram<BR>
RV_01.164.02.1{14}  sapta yuñjanti rathamekacakrameko aśvo vahati saptanāmā<BR>
RV_01.164.02.2{14}  trinābhi cakramajaramanarvaṃ yatremā viśvā bhuvanādhitasthuḥ<BR>
RV_01.164.03.1{14}  imaṃ rathamadhi ye sapta tasthuḥ saptacakraṃ sapta vahantyaśvāḥ<BR>
RV_01.164.03.2{14}  sapta svasāro abhi saṃ navante yatra gavāṃ nihitā sapta nāma<BR>
RV_01.164.04.1{14}  ko dadarśa prathamaṃ jāyamānamasthanvantaṃ yadanasthā bibharti<BR>
RV_01.164.04.2{14}  bhūmyā asurasṛgātmā kva svit ko vidvāṃsamupa gāt praṣṭumetat<BR>
RV_01.164.05.1{14}  pākaḥ pṛchāmi manasāvijānan devānāmenā nihitā padāni<BR>
RV_01.164.05.2{14}  vatse baṣkaye 'dhi sapta tantūn vi tatnire kavaya otavāu<BR>
RV_01.164.06.1{15}  acikitvāñcikituṣaścidatra kavīn pṛchāmi vidmane na vidvān<BR>
RV_01.164.06.2{15}  vi yastastambha ṣaḷ imā rajāṃsyajasya rūpe kimapi svidekam<BR>
RV_01.164.07.1{15}  iha bravītu ya īmaṅga vedāsya vāmasya nihitaṃ padaṃ veḥ<BR>
RV_01.164.07.2{15}  śīrṣṇaḥ kṣīraṃ duhrate gāvo asya vavriṃ vasānā udakaṃ padāpuḥ<BR>
RV_01.164.08.1{15}  mātā pitaram ṛta ā babhāja dhītyagre manasā saṃ hi jagme<BR>
RV_01.164.08.2{15}  sā bībhatsurgarbharasā nividdhā namasvanta idupavākamīyuḥ<BR>
RV_01.164.09.1{15}  yuktā mātāsīd dhuri dakṣiṇāyā atiṣṭhad garbho vṛjanīṣvantaḥ<BR>
RV_01.164.09.2{15}  amīmed vatso anu gāmapaśyad viśvarūpyaṃ triṣu yojaneṣu<BR>
RV_01.164.10.1{15}  tisro mātṝstrīn pitṝn bibhradeka ūrdhvastasthau nemava glāpayanti<BR>
RV_01.164.10.2{15}  mantrayante divo amuṣya pṛṣṭhe viśvavidaṃ vācamaviśvaminvām<BR>
RV_01.164.11.1{16}  dvādaśāraṃ nahi tajjarāya varvarti cakraṃ pari dyām ṛtasya<BR>
RV_01.164.11.2{16}  ā putrā agne mithunāso atra sapta śatāni viṃśatiśca tasthuḥ<BR>
RV_01.164.12.1{16}  pañcapādaṃ pitaraṃ dvādaśākṛtiṃ diva āhuḥ pare ardhe purīṣiṇam<BR>
RV_01.164.12.2{16}  atheme anya upare vicakṣaṇaṃ saptacakre ṣaḷara āhurarpitam<BR>
RV_01.164.13.1{16}  pañcāre cakre parivartamāne tasminnā tasthurbhuvanāni viśvā<BR>
RV_01.164.13.2{16}  tasya nākṣastapyate bhūribhāraḥ sanādeva na śīryate sanābhiḥ<BR>
RV_01.164.14.1{16}  sanemi cakramajaraṃ vi vāvṛta uttānāyāṃ daśa yuktā vahanti<BR>
RV_01.164.14.2{16}  sūryasya cakṣū rajasaityāvṛtaṃ tasminnārpitā bhuvanāni viśvā<BR>
RV_01.164.15.1{16}  sākaṃjānāṃ saptathamahurekajaṃ ṣaḷ id yamā ṛṣayo devajā iti<BR>
RV_01.164.15.2{16}  teṣāmiṣṭāni vihitāni dhāmaśa sthātre rejante vikṛtāni rūpaśaḥ<BR>
RV_01.164.16.1{17}  striyaḥ satīstānu me puṃsa āhuḥ paśyadakṣaṇvān navi cetadandhaḥ<BR>
RV_01.164.16.2{17}  kaviryaḥ putraḥ sa īmā ciketa yastā vijānāt sa pituṣ pitāsat<BR>
RV_01.164.17.1{17}  avaḥ pareṇa para enāvareṇa padā vatsaṃ bibhratī gaurudasthāt<BR>
RV_01.164.17.2{17}  sā kadrīcī kaṃ svidardhaṃ parāgāt kva svit sūte nahi yūthe antaḥ<BR>
RV_01.164.18.1{17}  avaḥ pareṇa pitaraṃ yo asyānuveda para enāvareṇa<BR>
RV_01.164.18.2{17}  kavīyamānaḥ ka iha pra vocad devaṃ manaḥ kuto adhi prājātam<BR>
RV_01.164.19.1{17}  ye arvāñcastānu parāca āhurye parāñcastānu arvāca āhuḥ<BR>
RV_01.164.19.2{17}  indraśca yā cakrathuḥ soma tāni dhurā na yuktā rajaso vahanti<BR>
RV_01.164.20.1{17}  dvā suparṇā sayujā sakhāyā samānaṃ vṛkṣaṃ pari ṣasvajāte<BR>
RV_01.164.20.2{17}  tayoranyaḥ pippalaṃ svādvattyanaśnannanyo abhi cākaśīti<BR>
RV_01.164.21.1{18}  yatrā suparṇā amṛtasya bhāgamanimeṣaṃ vidathābhisvaranti<BR>
RV_01.164.21.2{18}  ino viśvasya bhuvanasya gopāḥ sa mā dhīraḥ pākamatrā viveśa<BR>
RV_01.164.22.1{18}  yasmin vṛkṣe madhvadaḥ suparṇā niviśante suvate cādhi viśve<BR>
RV_01.164.22.2{18}  tasyedāhuḥ pippalaṃ svādvagre tan non naśad yaḥpitaraṃ na veda<BR>
RV_01.164.23.1{18}  yad gāyatre adhi gāyatramāhitaṃ traiṣṭubhād vā traiṣṭubhaṃ niratakṣata<BR>
RV_01.164.23.2{18}  yad vā jagajjagatyāhitaṃ padaṃ ya it tad viduste amṛtatvamānaśuḥ<BR>
RV_01.164.24.1{18}  gāyatreṇa prati mimīte arkamarkeṇa sāma traiṣṭubhena vākam<BR>
RV_01.164.24.2{18}  vākena vākaṃ dvipadā catuṣpadākṣareṇa mimate sapta vāṇīḥ<BR>
RV_01.164.25.1{18}  jagatā sindhuṃ divyasthabhāyad rathantare sūryaṃ paryapaśyat<BR>
RV_01.164.25.2{18}  gāyatrasya samidhastisra āhustato mahnā pra ririce mahitvā<BR>
RV_01.164.26.1{19}  upa hvaye sudughāṃ dhenumetāṃ suhasto godhuguta dohadenām<BR>
RV_01.164.26.2{19}  śreṣṭhaṃ savaṃ savitā sāviṣan no 'bhīddho gharmastadu ṣu pra vocam<BR>
RV_01.164.27.1{19}  hiṅkṛṇvatī vasupatnī vasūnāṃ vatsamichantī manasābhyāgāt<BR>
RV_01.164.27.2{19}  duhāmaśvibhyāṃ payo aghnyeyaṃ sa vardhatāṃ mahate saubhagāya<BR>
RV_01.164.28.1{19}  gauramīmedanu vatsaṃ miṣantaṃ mūrdhānaṃ hiṃṃ akṛṇon mātavā u<BR>
RV_01.164.28.2{19}  sṛkvāṇaṃ gharmamabhi vāvaśānā mimāti māyuṃ payate payobhiḥ<BR>
RV_01.164.29.1{19}  ayaṃ sa śiṅkte yena gaurabhīvṛtā mimāti māyuṃ dhvasanāvadhi śritā<BR>
RV_01.164.29.2{19}  sā cittibhirni hi cakāra martyaṃ vidyud bhavantī prati vavrimauhata<BR>
RV_01.164.30.1{19}  anacchaye turagātu jīvamejad dhruvaṃ madhya ā pastyānām<BR>
RV_01.164.30.2{19}  jīvo mṛtasya carati svadhābhiramartyo martyenā sayoniḥ<BR>
RV_01.164.31.1{20}  apaśyaṃ gopāmanipadyamānamā ca parā ca pathibhiścarantam<BR>
RV_01.164.31.2{20}  sa sadhrīcīḥ sa viśūcīrvasāna ā varīvarti bhuvaneṣvantaḥ<BR>
RV_01.164.32.1{20}  ya īṃ cakāra na so asya veda ya īṃ dadarśa hirugin nutasmāt<BR>
RV_01.164.32.2{20}  sa māturyonā parivīto antarbahuprajā nirṛtimā viveśa<BR>
RV_01.164.33.1{20}  dyaurme pitā janitā nābhiratra bandhurme mātā pṛthivīmahīyam<BR>
RV_01.164.33.2{20}  uttānayoścamvoryonirantaratrā pitā duhiturgarbhamādhāt<BR>
RV_01.164.34.1{20}  pṛchāmi tvā paramantaṃ pṛthivyāḥ pṛchāmi yatra bhuvanasyanābhiḥ<BR>
RV_01.164.34.2{20}  pṛchāmi tvā vṛṣṇo aśvasya retaḥ pṛchāmi vācaḥ paramaṃ vyoma<BR>
RV_01.164.35.1{20}  iyaṃ vediḥ paro antaḥ pṛthivyā ayaṃ yajño bhuvanasya nābhiḥ<BR>
RV_01.164.35.2{20}  ayaṃ somo vṛṣṇo aśvasya reto brahmāyaṃ vācaḥparamaṃ vyoma<BR>
RV_01.164.36.1{21}  saptārdhagarbhā bhuvanasya reto viṣṇostiṣṭhanti pradiśāvidharmaṇi<BR>
RV_01.164.36.2{21}  te dhītibhirmanasā te vipaścitaḥ paribhuvaḥ pari bhavanti viśvataḥ<BR>
RV_01.164.37.1{21}  an vi jānāmi yadivedamasmi niṇyaḥ saṃnaddho manasā carāmi<BR>
RV_01.164.37.2{21}  yadā māgan prathamajā ṛtasyādid va[co aśnuve bhāgamasyāḥ<BR>
RV_01.164.38.1{21}  apāṃ prāṃ eti svadhayā gṛbhīto 'martyo martyenā sayoniḥ<BR>
RV_01.164.38.2{21}  tā śaśvantā viṣūcīnā viyantā nyanyaṃ cikyurna nicikyuranyam<BR>
RV_01.164.39.1{21}  ṛco akṣare parame vyoman yasmin devā adhi viśve niṣeduḥ<BR>
RV_01.164.39.2{21}  yastan na veda kim ṛcā kariṣyati ya it tad vidusta ime samāsate<BR>
RV_01.164.40.1{21}  sūyavasād bhagavatī hi bhūyā atho vayaṃ bhagavantaḥ syāma<BR>
RV_01.164.40.2{21}  addhi tṛṇamaghnye viśvadānīṃ piba śuddhamudakamācarantī<BR>
RV_01.164.41.1{22}  gaurīrmimāya salilāni takṣatyekapadī dvipadī sā catuṣpadī<BR>
RV_01.164.41.2{22}  aṣṭāpadī navapadī babhūvuṣī sahasrākṣarā parame vyoman<BR>
RV_01.164.42.1{22}  tasyāḥ samudrā adhi vi kṣaranti tena jīvanti pradiśaścatasraḥ<BR>
RV_01.164.42.2{22}  tataḥ kṣaratyakṣaraṃ tad viśvamupa jīvati<BR>
RV_01.164.43.1{22}  śakamayaṃ dhūmamārādapaśyaṃ viṣūvatā para enāvareṇa<BR>
RV_01.164.43.2{22}  ukṣāṇaṃ pṛśnimapacanta vīrāstāni dharmāṇi prathamānyāsan<BR>
RV_01.164.44.1{22}  trayaḥ keśina ṛtuthā vi cakṣate saṃvatsare vapata eka eṣām<BR>
RV_01.164.44.2{22}  viśvameko abhi caṣṭe śacībhirdhrājirekasya dadṛśena rūpam<BR>
RV_01.164.45.1{22}  catvāri vāk parimitā padāni tāni vidurbrāhmaṇā ye manīṣiṇaḥ<BR>
RV_01.164.45.2{22}  guhā trīṇi nihitā neṅgayanti turīyaṃ vāco manuṣyā vadanti<BR>
RV_01.164.46.1{22}  indraṃ mitraṃ varuṇamagnimāhuratho divyaḥ sa suparṇo garutmān<BR>
RV_01.164.46.2{22}  ekaṃ sad viprā bahudhā vadantyagniṃ yamaṃ mātariśvānamāhuḥ<BR>
RV_01.164.47.1{23}  kṛṣṇaṃ niyānaṃ harayaḥ suparṇā apo vasānā divamut patanti<BR>
RV_01.164.47.2{23}  ta āvavṛtran sadanād ṛtasyādid ghṛtena pṛthivī vyudyate<BR>
RV_01.164.48.1{23}  dvādaśa pradhayaścakramekaṃ trīṇi nabhyāni ka u tacciketa<BR>
RV_01.164.48.2{23}  tasmin sākaṃ triśatā na śaṅkavo 'rpitāḥ ṣaṣṭirna calācalāsaḥ<BR>
RV_01.164.49.1{23}  yaste stanaḥ śaśayo yo mayobhūryena viśvā puṣyasi vāryāṇi<BR>
RV_01.164.49.2{23}  yo ratnadhā vasuvid yaḥ sudatraḥ sarasvati tamiha dhātave kaḥ<BR>
RV_01.164.50.1{23}  yajñena yajñamayajanta devāstani dharmāṇi prathamānyāsan<BR>
RV_01.164.50.2{23}  te ha nākaṃ mahimānaḥ sacanta yatra pūrve sādhyāḥ santi devāḥ<BR>
RV_01.164.51.1{23}  samānametadudakamuccaityava cāhabhiḥ<BR>
RV_01.164.51.2{23}  bhūmiṃ parjanyā jinvanti divaṃ jinvantyagnayaḥ<BR>
RV_01.164.52.1{23}  divyaṃ suparṇaṃ vāyasaṃ bṛhantamapāṃ garbhaṃ darśatamoṣadhīnām<BR>
RV_01.164.52.2{23}  abhīpato vṛṣṭibhistarpayantaṃ sarasvantamavase johavīmi <BR>
<BR>
RV_01.165.01.1{24}  kayā śubhā savayasaḥ sanīḷāḥ samānyā marutaḥ saṃ mimikṣuḥ<BR>
RV_01.165.01.2{24}  kayā matī kuta etāsa ete 'rcanti śuṣmaṃ vṛṣaṇo vasūyā<BR>
RV_01.165.02.1{24}  kasya brahmāṇi jujuṣuryuvānaḥ ko adhvare maruta ā vavarta<BR>
RV_01.165.02.2{24}  śyenāniva dhrajato antarikṣe kena mahā manasā rīramāma<BR>
RV_01.165.03.1{24}  kutastvamindra māhinaḥ sanneko yāsi satpate kiṃ ta itthā<BR>
RV_01.165.03.2{24}  saṃ pṛchase samarāṇaḥ śubhānairvocestan no harivo yatte asme<BR>
RV_01.165.04.1{24}  brahmāṇi me matayaḥ śaṃ sutāsaḥ śuṣma iyarti prabhṛto me adriḥ<BR>
RV_01.165.04.2{24}  ā śāsate prati haryantyukthemā harī vahatastā no acha<BR>
RV_01.165.05.1{24}  ato vayamantamebhiryujānāḥ svakṣatrebhistanvaḥ śumbhamānāḥ<BR>
RV_01.165.05.2{24}  mahobhiretānupa yujmahe nvindra svadhāmanu hi no babhūtha<BR>
RV_01.165.06.1{25}  kva syā vo marutaḥ svadhāsīd yan māmekaṃ samadhattāhihatye<BR>
RV_01.165.06.2{25}  ahaṃ hyūgrastaviṣastuviṣmān viśvasya śatroranamaṃ vadhasnaiḥ<BR>
RV_01.165.07.1{25}  bhūri cakartha yujyebhirasme samānebhirvṛṣabha pauṃsyebhiḥ<BR>
RV_01.165.07.2{25}  bhūrīṇi hi kṛṇavāmā śaviṣṭhendra kratvā maruto yadvaśāma<BR>
RV_01.165.08.1{25}  vadhīṃ vṛtraṃ maruta indriyeṇa svena bhāmena taviṣo babhūvān<BR>
RV_01.165.08.2{25}  ahametā manave viśvaścandrāḥ sugā apaścakara vajrabāhuḥ<BR>
RV_01.165.09.1{25}  anuttamā te maghavan nakirnu na tvāvānasti devatā vidānaḥ<BR>
RV_01.165.09.2{25}  na jāyamāno naśate na jāto yāni kariṣyā kṛṇuhipravṛddha<BR>
RV_01.165.10.1{25}  ekasya cin me vibhvastvojo yā nu dadhṛṣvān kṛṇavai manīṣā<BR>
RV_01.165.10.2{25}  ahaṃ hyūgro maruto vidāno yāni cyavamindra idīśa eṣām<BR>
RV_01.165.11.1{26}  amandan mā maruta stomo atra yan me naraḥ śrutyaṃ brahma cakra<BR>
RV_01.165.11.2{26}  indrāya vṛṣṇe sumakhāya mahyaṃ sakhye sakhāyastanvetanūbhiḥ<BR>
RV_01.165.12.1{26}  evedete prati mā rocamānā anedyaḥ śrava eṣo dadhānāḥ<BR>
RV_01.165.12.2{26}  saṃcakṣyā marutaścandravarṇā achānta me chadayāthā canūnam<BR>
RV_01.165.13.1{26}  ko nvatra maruto māmahe vaḥ pra yātana sakhīnrachā sakhāyaḥ<BR>
RV_01.165.13.2{26}  manmāni citrā apivātayanta eṣāṃ bhūta navedā ma ṛtānām<BR>
RV_01.165.14.1{26}  ā yad duvasyād duvase na kārurasmāñcakre mānyasya medhā<BR>
RV_01.165.14.2{26}  o ṣu vartta maruto vipramachemā brahmāṇi jaritā voarcat<BR>
RV_01.165.15.1{26}  eṣa va stomo maruta iyaṃ gīrmāndāryasya mānyasya karoḥ<BR>
RV_01.165.15.2{26}  eṣā yāsīṣṭa tanve vayāṃ vidyāmeṣaṃ vṛjanaṃ jīradānum <BR>
<BR>
RV_01.166.01.1{01}  tan nu vocāma rabhasāya janmane pūrvaṃ mahitvaṃ vṛṣabhasyaketave<BR>
RV_01.166.01.2{01}  aidheva yāman marutastuviṣvaṇo yudheva śakrāstaviṣāṇi kartana<BR>
RV_01.166.02.1{01}  nityaṃ na sūnuṃ madhu bibhrata upa krīḷanti krīḷā vidatheṣu ghṛṣvayaḥ<BR>
RV_01.166.02.2{01}  nakṣanti rudrā avasā namasvinaṃ na mardhanti svatavaso haviṣkṛtam<BR>
RV_01.166.03.1{01}  yasmā ūmāso amṛtā arāsata rāyas poṣaṃ ca haviṣā dadāśuṣe<BR>
RV_01.166.03.2{01}  ukṣantyasmai maruto hitā iva purū rajāṃsi payasā mayobhuvaḥ<BR>
RV_01.166.04.1{01}  ā ye rajāṃsi taviṣībhiravyata pra va evāsaḥ svayatāsoadhrajan<BR>
RV_01.166.04.2{01}  bhayante viśvā bhuvanāni harmyā citro vo yāmaḥprayatāsv ṛṣṭiṣu<BR>
RV_01.166.05.1{01}  yat tveṣayāmā nadayanta parvatān divo vā pṛṣṭhaṃ naryāacucyavuḥ<BR>
RV_01.166.05.2{01}  viśvo vo ajman bhayate vanaspatī rathīyantīvapra jihīta oṣadhiḥ<BR>
RV_01.166.06.1{02}  yūyaṃ na ugrā marutaḥ sucetunāriṣṭagrāmāḥ sumatiṃ pipartana<BR>
RV_01.166.06.2{02}  yatrā vo didyud radati krivirdatī riṇāti paśvaḥ sudhiteva barhaṇā<BR>
RV_01.166.07.1{02}  pra skambhadeṣṇā anavabhrarādhaso 'lātṛṇāso vidatheṣu suṣṭutāḥ<BR>
RV_01.166.07.2{02}  arcantyarkaṃ madirasya pītaye vidurvīrasya prathamāni pauṃsyā<BR>
RV_01.166.08.1{02}  śatabhujibhistamabhihruteraghāt pūrbhī rakṣatā maruto yamāvata<BR>
RV_01.166.08.2{02}  janaṃ yamugrāstavaso virapśinaḥ pāthanā śaṃsāt tanayasya puṣṭiṣu<BR>
RV_01.166.09.1{02}  viśvāni bhadrā maruto ratheṣu vo mithaspṛdhyeva taviṣāṇyāhitā<BR>
RV_01.166.09.2{02}  aṃseṣvā vaḥ prapatheṣu khādayo 'kṣo vaścakrā samayā vi vāvṛte<BR>
RV_01.166.10.1{02}  bhūrīṇi bhadrā naryeṣu bāhuṣu vakṣassu rukmā rabhasāso añjayaḥ<BR>
RV_01.166.10.2{02}  aṃseṣvetāḥ paviṣu kṣurā adhi vayo na pakṣān vyanu śriyo dhire<BR>
RV_01.166.11.1{03}  mahānto mahnā vibhvo vibhūtayo dūredṛśo ye divyā iva stṛbhiḥ<BR>
RV_01.166.11.2{03}  mandrāḥ sujihvāḥ svaritāra āsabhiḥ sammiślā indre marutaḥ pariṣṭubhaḥ<BR>
RV_01.166.12.1{03}  tad vaḥ sujātā maruto mahitvanaṃ dīrghaṃ vo dātramaditeriva vratam<BR>
RV_01.166.12.2{03}  indraścana tyajasā vi hruṇāti tajjanāya yasmai sukṛte arādhvam<BR>
RV_01.166.13.1{03}  tad vo jāmitvaṃ marutaḥ pare yuge purū yacchaṃsamamṛtāsaāvata<BR>
RV_01.166.13.2{03}  ayā dhiyā manave śruṣṭimāvyā sākaṃ naro daṃsanairā cikitrire<BR>
RV_01.166.14.1{03}  yena dīrghaṃ marutaḥ śūśavāma yuṣmākena parīṇasā turāsaḥ<BR>
RV_01.166.14.2{03}  ā yat tatanan vṛjane janāsa ebhiryajñebhistadabhīṣṭimaśyām<BR>
RV_01.166.15.1{03}  eṣa va stomo ... <BR>
<BR>
RV_01.167.01.1{04}  sahasraṃ ta indrotayo naḥ sahasramiṣo harivo gūrtatamāḥ<BR>
RV_01.167.01.2{04}  sahasraṃ rāyo mādayadhyai sahasriṇa upa no yantu vājāḥ<BR>
RV_01.167.02.1{04}  ā no 'vobhirmaruto yāntvachā jyeṣṭhebhirvā bṛhaddivaiḥsumāyāḥ<BR>
RV_01.167.02.2{04}  adha yadeṣāṃ niyutaḥ paramāḥ samudrasya ciddhanayanta pāre<BR>
RV_01.167.03.1{04}  mimyakṣa yeṣu sudhitā ghṛtācī hiraṇyanirṇiguparā na ṛṣṭiḥ<BR>
RV_01.167.03.2{04}  guhā carantī manuṣo na yoṣā sabhāvatī vidathyeva saṃ vāk<BR>
RV_01.167.04.1{04}  parā śubhrā ayāso yavyā sādhāraṇyeva maruto mimikṣuḥ<BR>
RV_01.167.04.2{04}  na rodasī apa nudanta ghorā juṣanta vṛdhaṃ sakhyāya devāḥ<BR>
RV_01.167.05.1{04}  joṣad yadīmasuryā sacadhyai viṣitastukā rodasī nṛmaṇāḥ<BR>
RV_01.167.05.2{04}  ā sūryeva vidhato rathaṃ gāt tveṣapratīkā nabhaso netyā<BR>
RV_01.167.06.1{05}  āsthāpayanta yuvatiṃ yuvānaḥ śubhe nimiṣlāṃ vidatheṣupajrām<BR>
RV_01.167.06.2{05}  arko yad vo maruto haviṣmān gāyad gāthaṃ sutasomo duvasyan<BR>
RV_01.167.07.1{05}  prataṃ vivakmi vakmyo ya eṣāṃ marutāṃ mahimā satyo asti<BR>
RV_01.167.07.2{05}  sacā yadīṃ vṛṣamaṇā ahaṃyu sthirā cijjanīrvahate subhāgāḥ<BR>
RV_01.167.08.1{05}  pānti mitrāvaruṇāvavadyāccayata īmaryamo apraśastān<BR>
RV_01.167.08.2{05}  uta cyavante acyutā dhruvāṇi vāvṛdha īṃ maruto dātivāraḥ<BR>
RV_01.167.09.1{05}  nahī nu vo maruto antyasme ārāttāccicchavaso antamāpuḥ<BR>
RV_01.167.09.2{05}  te dhṛṣṇunā śavasā śūśuvāṃso 'rṇo na dveṣo dhṛṣatā pari ṣṭhuḥ<BR>
RV_01.167.10.1{05}  vayamadyendrasya preṣṭhā vayaṃ śvo vocemahi samarye<BR>
RV_01.167.10.2{05}  vayaṃ purā mahi ca no anu dyūn tan na ṛbhukṣā narāmanu ṣyāt<BR>
RV_01.167.11.1{05}  eṣa va stomo ... <BR>
<BR>
RV_01.168.01.1{06}  yajñā-yajñā vaḥ samanā tuturvaṇirdhiyaṃ-dhiyaṃ vo devayā u dadhidhve<BR>
RV_01.168.01.2{06}  ā vo 'rvācaḥ suvitāya rodasyormahe vavṛtyāmavase suvṛktibhiḥ<BR>
RV_01.168.02.1{06}  vavrāso na ye svajāḥ svatavasa iṣaṃ svarabhijāyanta dhūtayaḥ<BR>
RV_01.168.02.2{06}  sahasriyāso apāṃ normaya āsā gāvo vandyāso nokṣaṇaḥ<BR>
RV_01.168.03.1{06}  somāso na ye sutāstṛptāṃśavo hṛtsu pītāso duvaso nāsate<BR>
RV_01.168.03.2{06}  aiṣāmaṃseṣu rambhiṇīva rārabhe hasteṣu khādiścakṛtiśca saṃ dadhe<BR>
RV_01.168.04.1{06}  ava svayuktā diva ā vṛthā yayuramartyāḥ kaśayā codata tmanā<BR>
RV_01.168.04.2{06}  areṇavastuvijātā acucyavurdṛḷhāni cin maruto bhrājadṛṣṭayaḥ<BR>
RV_01.168.05.1{06}  ko vo 'ntarmaruta ṛṣṭividyuto rejati tmanā hanveva jihvayā<BR>
RV_01.168.05.2{06}  dhanvacyuta iṣāṃ na yāmani purupraiṣā ahanyo naitaśaḥ<BR>
RV_01.168.06.1{07}  kva svidasya rajaso mahas paraṃ kvāvaraṃ maruto yasminnāyaya<BR>
RV_01.168.06.2{07}  yaccyāvayatha vithureva saṃhitaṃ vyadriṇā patatha tveṣamarṇavam<BR>
RV_01.168.07.1{07}  sātirna vo 'mavatī svarvatī tveṣā vipākā marutaḥ pipiṣvatī<BR>
RV_01.168.07.2{07}  bhadrā vo rātiḥ pṛṇato na dakṣiṇā pṛthujrayī asuryeva jañjatī<BR>
RV_01.168.08.1{07}  prati ṣṭobhanti sindhavaḥ pavibhyo yadabhriyāṃ vācamudīrayanti<BR>
RV_01.168.08.2{07}  ava smayanta vidyutaḥ pṛthivyāṃ yadī ghṛtaṃ marutaḥ pruṣṇuvanti<BR>
RV_01.168.09.1{07}  asūta pṛśnirmahate raṇāya tveṣamayāsāṃ marutāmanīkam<BR>
RV_01.168.09.2{07}  te sapsarāso 'janayantābhvamādit svadhāmiṣirāṃ paryapaśyan<BR>
RV_01.168.10.1{07}  eṣa va stomo ... <BR>
<BR>
RV_01.169.01.1{08}  mahaścit tvamindra yata etān mahaścidasi tyajaso varūtā<BR>
RV_01.169.01.2{08}  sa no vedho marutāṃ cikitvān sumnā vanuṣva tava hi preṣṭhā<BR>
RV_01.169.02.1{08}  ayujran ta indra viśvakṛṣṭīrvidānāso niṣṣidho martyatrā<BR>
RV_01.169.02.2{08}  marutāṃ pṛtsutirhāsamānā svarmīḷhasya pradhanasya sātau<BR>
RV_01.169.03.1{08}  amyak sā ta indra ṛṣṭirasme sanemyabhvaṃ maruto junanti<BR>
RV_01.169.03.2{08}  agniścid dhi ṣmātase śuśukvānāpo na dvīpaṃ dadhatiprayāṃsi<BR>
RV_01.169.04.1{08}  tvaṃ tū na indra taṃ rayiṃ dā ojiṣṭhayā dakṣiṇayeva rātim<BR>
RV_01.169.04.2{08}  stutaśca yāste cakananta vāyo stanaṃ na madhvaḥpīpayanta vājaiḥ<BR>
RV_01.169.05.1{08}  tve rāya indra tośatamāḥ praṇetāraḥ kasya cid ṛtāyoḥ<BR>
RV_01.169.05.2{08}  te ṣu ṇo maruto mṛḷayantu ye smā purā gātūyantīva devāḥ<BR>
RV_01.169.06.1{09}  prati pra yāhīndra mīḷhuṣo nṝn mahaḥ pārthive sadane yatasva<BR>
RV_01.169.06.2{09}  adha yadeṣāṃ pṛthubudhnāsa etāstīrthe nāryaḥ pauṃsyāni tasthuḥ<BR>
RV_01.169.07.1{09}  prati ghorāṇāmetānāmayāsāṃ marutāṃ śṛṇva āyatāmupabdiḥ<BR>
RV_01.169.07.2{09}  ye martyaṃ pṛtanāyantamūmairṛṇāvānaṃ na patayanta sargaiḥ<BR>
RV_01.169.08.1{09}  tvaṃ mānebhya indra viśvajanyā radā marudbhiḥ śurudho goagrāḥ<BR>
RV_01.169.08.2{09}  stavānebhi stavase deva devairvidyāmeṣaṃ vṛjanaṃ jīradānum <BR>
<BR>
RV_01.170.01.1{10}  na nūnamasti no śvaḥ kastad veda yadadbhutam<BR>
RV_01.170.01.2{10}  anyasyacittamabhi saṃcareṇyamutādhītaṃ vi naśyati<BR>
RV_01.170.02.1{10}  kiṃ na indra jighāṃsasi bhrātaro marutastava<BR>
RV_01.170.02.2{10}  tebhiḥ kalpasva sādhuyā mā naḥ samaraṇe vadhīḥ<BR>
RV_01.170.03.1{10}  kiṃ no bhrātaragastya sakhā sannati manyase<BR>
RV_01.170.03.2{10}  vidmā hi teyathā mano 'smabhyamin na ditsasi<BR>
RV_01.170.04.1{10}  araṃ kṛṇvantu vediṃ samagnimindhatāṃ puraḥ<BR>
RV_01.170.04.2{10}  tatrāmṛtasya cetanaṃ yajñaṃ te tanavāvahai<BR>
RV_01.170.05.1{10}  tvamīśiṣe vasupate vasūnāṃ tvaṃ mitrāṇāṃ mitrapate dheṣṭhaḥ<BR>
RV_01.170.05.2{10}  indra tvaṃ marudbhiḥ saṃ vadasvādha prāśāna ṛtuthā havīṃṣi <BR>
<BR>
RV_01.171.01.1{11}  prati va enā namasāhamemi sūktena bhikṣe sumatiṃ turāṇām<BR>
RV_01.171.01.2{11}  rarāṇatā maruto vedyābhirni heḷo dhatta vi mucadhvamaśvān<BR>
RV_01.171.02.1{11}  eṣa va stomo maruto namasvān hṛdā taṣṭo manasā dhāyi devāḥ<BR>
RV_01.171.02.2{11}  upemā yāta manasā juṣāṇā yūyaṃ hi ṣṭhā namasa id vṛdhāsaḥ<BR>
RV_01.171.03.1{11}  stutāso no maruto mṛḷayantūta stuto maghavā śa=mbhaviṣṭhaḥ<BR>
RV_01.171.03.2{11}  ūrdhvā naḥ santu komyā vanānyahāni viśvā maruto jigīṣā<BR>
RV_01.171.04.1{11}  asmādahaṃ taviṣādīṣamāṇa indrād bhiyā maruto rejamānaḥ<BR>
RV_01.171.04.2{11}  yuṣmabhyaṃ havyā niśitānyāsan tānyāre cakṛmā mṛḷata naḥ<BR>
RV_01.171.05.1{11}  yena mānāsaścitayanta usrā vyuṣṭiṣu śavasā śaśvatīnām<BR>
RV_01.171.05.2{11}  sa no marudbhirvṛṣabha śravo dhā ugra ugrebhi sthaviraḥ sahodāḥ<BR>
RV_01.171.06.1{11}  tvaṃ pāhīndra sahīyaso nṝn bhavā marudbhiravayātaheḷāḥ<BR>
RV_01.171.06.2{11}  supraketebhiḥ sāsahirdadhāno vidyāmeṣaṃ v. j. <BR>
<BR>
RV_01.172.01.1{12}  citro vo 'stu yāmaścitra ūtī sudānavaḥ<BR>
RV_01.172.01.2{12}  maruto ahibhānavaḥ<BR>
RV_01.172.02.1{12}  āre sā vaḥ sudānavo maruta ṛñjatī śaruḥ<BR>
RV_01.172.02.2{12}  āre aśmā yamasyatha<BR>
RV_01.172.03.1{12}  tṛṇaskandasya nu viśaḥ pari vṛṅkta sudānavaḥ<BR>
RV_01.172.03.2{12}  ūrdhvān naḥ karta jīvase <BR>
<BR>
RV_01.173.01.1{13}  gāyat sāma nabhanyaṃ yathā verarcāma tad vāvṛdhānaṃ svarvat<BR>
RV_01.173.01.2{13}  gāvo dhenavo barhiṣyadabdhā ā yat sadmānaṃ divyaṃ vivāsān<BR>
RV_01.173.02.1{13}  arcad vṛṣā vṛṣabhiḥ sveduhavyairmṛgo nāśno ati yajjuguryāt<BR>
RV_01.173.02.2{13}  pra mandayurmanāṃ gūrta hotā bharate maryo mithunā yajatraḥ<BR>
RV_01.173.03.1{13}  nakṣad dhotā pari sadma mitā yan bharad garbhamā śaradaḥ pṛthivyāḥ<BR>
RV_01.173.03.2{13}  krandadaśvo nayamāno ruvad gaurantardūto na rodasī carad vāk<BR>
RV_01.173.04.1{13}  tā karmāṣatarāsmai pra cyautnāni devayanto bharante<BR>
RV_01.173.04.2{13}  jujoṣadindro dasmavarcā nāsatyeva sugmyo ratheṣṭhāḥ<BR>
RV_01.173.05.1{13}  tamu ṣṭuhīndraṃ yo ha satvā yaḥ śūro maghavā yo ratheṣṭhāḥ<BR>
RV_01.173.05.2{13}  pratīcaścid yodhīyān vṛṣaṇvān vavavruṣaścit tamaso vihantā<BR>
RV_01.173.06.1{14}  pra yaditthā mahinā nṛbhyo astyaraṃ rodasī kakṣye nāsmai<BR>
RV_01.173.06.2{14}  saṃ vivya indro vṛjanaṃ na bhūmā bharti svadhāvānopaśamiva dyām<BR>
RV_01.173.07.1{14}  samatsu tvā śūra satāmurāṇaṃ prapathintamaṃ paritaṃsayadhyai<BR>
RV_01.173.07.2{14}  sajoṣasa indraṃ made kṣoṇīḥ sūriṃ cid ye anumadanti vājaiḥ<BR>
RV_01.173.08.1{14}  evā hi te śaṃ savanā samudra āpo yat ta āsu madanti devīḥ<BR>
RV_01.173.08.2{14}  viśvā te anu joṣyā bhūd gauḥ sūrīṃścid yadi dhiṣā veṣi janān<BR>
RV_01.173.09.1{14}  asāma yathā suṣakhāya ena svabhiṣṭayo narāṃ na śaṃsaiḥ<BR>
RV_01.173.09.2{14}  asad yathā na indro vandaneṣṭhāsturo na karma nayamāna ukthā<BR>
RV_01.173.10.1{14}  viṣpardhaso narāṃ na śaṃsairasmākāsadindro vajrahastaḥ<BR>
RV_01.173.10.2{14}  mitrāyuvo na pūrpatiṃ suśiṣṭau madhyāyuva upa śikṣanti yajñaiḥ<BR>
RV_01.173.11.1{15}  yajño hi ṣmendraṃ kaścid ṛndhañ juhurāṇaścin manasāpariyan<BR>
RV_01.173.11.2{15}  tīrthe nāchā tātṛṣāṇamoko dīrgho na sidhramā kṛṇotyadhvā<BR>
RV_01.173.12.1{15}  mo ṣū ṇa indrātra pṛtsu devairasti hi ṣmā te śuṣminnavayāḥ<BR>
RV_01.173.12.2{15}  mahaścid yasya mīḷhuṣo yavyā haviṣmato marutovandate gīḥ<BR>
RV_01.173.13.1{15}  eṣa stoma indra tubhyamasme etena gātuṃ harivo vido naḥ<BR>
RV_01.173.13.2{15}  ā no vavṛtyāḥ suvitāya deva vidyāmeṣaṃ v. j. <BR>
<BR>
RV_01.174.01.1{16}  tvaṃ rājendra ye ca devā rakṣā nṝn pāhyasura tvamasmān<BR>
RV_01.174.01.2{16}  tvaṃ satpatirmaghavā nastarutrastvaṃ satyo vasavānaḥ sahodāḥ<BR>
RV_01.174.02.1{16}  dano viśa indra mṛdhravācaḥ sapta yat puraḥ śarma śāradīrdart<BR>
RV_01.174.02.2{16}  ṛṇorapo anavadyārṇā yūne vṛtraṃ purukutsāya randhīḥ<BR>
RV_01.174.03.1{16}  ajā vṛta indra śūrapatnīrdyāṃ ca yebhiḥ puruhūta nūnam<BR>
RV_01.174.03.2{16}  rakṣo agnimaśuṣaṃ tūrvayāṇaṃ siṃho na dame apāṃsi vastoḥ<BR>
RV_01.174.04.1{16}  śeṣan nu ta indra sasmin yonau praśastaye pavīravasya mahnā<BR>
RV_01.174.04.2{16}  sṛjadarṇāṃsyava yad yudhā gāstiṣṭhad dharī dhṛṣatā mṛṣṭa vājān<BR>
RV_01.174.05.1{16}  vaha kutsamindra yasmiñcākan syūmanyū ṛjrā vātasyāśvā<BR>
RV_01.174.05.2{16}  pra sūraścakraṃ vṛhatādabhīke 'bhi spṛdho yāsiṣadvajrabāhuḥ<BR>
RV_01.174.06.1{17}  jaghanvānindra mitrerūñcodapravṛddho harivo adāśūn<BR>
RV_01.174.06.2{17}  praye paśyannaryamaṇaṃ sacāyostvayā śūrtā vahamānā apatyam<BR>
RV_01.174.07.1{17}  rapat kavirindrārkasātau kṣāṃ dāsāyopabarhaṇīṃ kaḥ<BR>
RV_01.174.07.2{17}  karat tisro maghavā dānucitrā ni duryoṇe kuyavācaṃ mṛdhiśret<BR>
RV_01.174.08.1{17}  sanā tā ta indra navyā āguḥ saho nabho 'viraṇāya pūrvīḥ<BR>
RV_01.174.08.2{17}  bhinat puro na bhido adevīrnanamo vadharadevasya pīyoḥ<BR>
RV_01.174.09.1{17}  tvaṃ dhunirindra dhunimatīrṛṇorapaḥ sīrā na sravantīḥ<BR>
RV_01.174.09.2{17}  pra yat samudramati śūra parṣi pārayā turvaśaṃ yaduṃ svasti<BR>
RV_01.174.10.1{17}  tvamasmākamindra viśvadha sya avṛkatamo narāṃ nṛpātā<BR>
RV_01.174.10.2{17}  sa no viśvāsāṃ spṛdhāṃ sahodā vi... <BR>
<BR>
RV_01.175.01.1{18}  matsyapāyi te mahaḥ pātrasyeva harivo matsaro madaḥ<BR>
RV_01.175.01.2{18}  vṛṣā te vṛṣṇa indurvājī sahasrasātamaḥ<BR>
RV_01.175.02.1{18}  ā naste gantu matsaro vṛṣā mado vareṇyaḥ<BR>
RV_01.175.02.2{18}  sahāvānindrasānasiḥ pṛtanāṣāḷ amartyaḥ<BR>
RV_01.175.03.1{18}  tvaṃ hi śūraḥ sanitā codayo manuṣo ratham<BR>
RV_01.175.03.2{18}  sahāvān dasyumavratamoṣaḥ pātraṃ na śociṣā<BR>
RV_01.175.04.1{18}  muṣāya suryaṃ kave cakramīśāna ojasā<BR>
RV_01.175.04.2{18}  vaha śuṣṇāyavadhaṃ kutsaṃ vātasyāśvaiḥ<BR>
RV_01.175.05.1{18}  śuṣmintamo hi te mado dyumnintama uta kratuḥ<BR>
RV_01.175.05.2{18}  vṛtraghnā varivovidā maṃsīṣṭhā aśvasātamaḥ<BR>
RV_01.175.06.1{18}  yathā purvebhyo jaritṛbhya indra maya ivāpo na tṛṣyate babhūtha<BR>
RV_01.175.06.2{18}  tāmanu tvā nividaṃ johavīmi vi... <BR>
<BR>
RV_01.176.01.1{19}  matsi no vasyaiṣṭaya indramindo vṛṣā viśa<BR>
RV_01.176.01.2{19}  ṛghāyamāṇainvasi śatrumanti na vindasi<BR>
RV_01.176.02.1{19}  tasminnā veśayā giro ya ekaścarṣaṇīnām<BR>
RV_01.176.02.2{19}  anu svadhāyamupyate yavaṃ na carkṛṣad vṛṣā<BR>
RV_01.176.03.1{19}  yasya viśvāni hastayoḥ pañca kṣitīnāṃ vasu<BR>
RV_01.176.03.2{19}  spāśayasva yo asmadhrug divyevāśanirjahi<BR>
RV_01.176.04.1{19}  asunvantaṃ samaṃ jahi dūṇāśaṃ yo na te mayaḥ<BR>
RV_01.176.04.2{19}  asmabhyamasya vedanaṃ daddhi sūriścidohate<BR>
RV_01.176.05.1{19}  āvo yasya dvibarhaso 'rkeṣu sānuṣagasat<BR>
RV_01.176.05.2{19}  ājāvindrasyendo prāvo vājeṣu vājinam<BR>
RV_01.176.06.1{19}  yathā pūrvebhyo ... <BR>
<BR>
RV_01.177.01.1{20}  ā carṣaṇiprā vṛṣabho janānāṃ rājā kṛṣṭīnāṃ puruhūta indraḥ<BR>
RV_01.177.01.2{20}  stutaḥ śravasyannavasopa madrig yuktvā harīvṛṣaṇā yāhyarvāṃ<BR>
RV_01.177.02.1{20}  ye te vṛṣaṇo vṛṣabhāsa indra brahmayujo vṛṣarathāso atyāḥ<BR>
RV_01.177.02.2{20}  tānā tiṣṭha tebhirā yāhyarvāṃ havāmahe tvā suta indra some<BR>
RV_01.177.03.1{20}  ā tiṣṭha rathaṃ vṛṣaṇaṃ vṛṣā te sutaḥ somaḥ pariṣiktā madhūni<BR>
RV_01.177.03.2{20}  yuktvā vṛṣabhyāṃ vṛṣabha kṣitīnāṃ haribhyāṃ yāhi pravatopa madrik<BR>
RV_01.177.04.1{20}  ayaṃ yajño devayā ayaṃ miyedha imā brahmaṇyayamindra somaḥ<BR>
RV_01.177.04.2{20}  stīrṇaṃ barhirā tu śakra pra yāhi pibā niṣadyavi mucā harī iha<BR>
RV_01.177.05.1{20}  o suṣṭuta indra yāhyarvāṃ upa brahmāṇi mānyasya kāroḥ<BR>
RV_01.177.05.2{20}  vidyāma vastoravasā gṛṇanto vi... <BR>
<BR>
RV_01.178.01.1{21}  yad dha syā ta indra śruṣṭirasti yayā babhūtha jaritṛbhya ūtī<BR>
RV_01.178.01.2{21}  mā naḥ kāmaṃ mahayantamā dhag viśvā te aśyāmparyāpa āyoḥ<BR>
RV_01.178.02.1{21}  na ghā rājendra ā dabhan no yā nu svasārā kṛṇavanta yonau<BR>
RV_01.178.02.2{21}  āpaścidasmai sutukā aveṣan gaman na indraḥ sakhyā vayaśca<BR>
RV_01.178.03.1{21}  jetā nṛbhirindraḥ pṛtsu śūraḥ śrotā havaṃ nādhamānasya kāroḥ<BR>
RV_01.178.03.2{21}  prabhartā rathaṃ dāśuṣa upaka udyanta giro yadi ca tmanā bhūt<BR>
RV_01.178.04.1{21}  evā nṛbhirindraḥ suśravasyā prakhādaḥ pṛkṣo abhi mitriṇo bhūt<BR>
RV_01.178.04.2{21}  samarya iṣa stavate vivāci satrākaro yajamānasyaśaṃsaḥ<BR>
RV_01.178.05.1{21}  tvayā vayaṃ maghavannindra śatrunabhi ṣyama mahato manyamanān<BR>
RV_01.178.05.2{21}  tvaṃ trātā tvamu no vṛdhe bhurvi... <BR>
<BR>
RV_01.179.01.1{22}  pruvīrahaṃ śaradaḥ śaśramaṇā doṣā vastoruṣaso jarayantīḥ<BR>
RV_01.179.01.2{22}  mināti śriyaṃ jarimā tanūnamapyu nu patnīrvṛṣaṇo jagamyuḥ<BR>
RV_01.179.02.1{22}  ye cid dhi pūrva ṛtasāpa āsan sākaṃ devebhiravadannṛtāni<BR>
RV_01.179.02.2{22}  te cidavasurnahyantamāpuḥ samū nu patnīrvṛṣabhirjagamyuḥ<BR>
RV_01.179.03.1{22}  na mṛṣā śrāntaṃ yadavanti devā viśvā it spṛdho abhyaśnavāva<BR>
RV_01.179.03.2{22}  jayāvedatra śatanīthamajiṃ yat samyañcā mithunāvabhyajāva<BR>
RV_01.179.04.1{22}  nadasya mā rudhataḥ kāma āgannita ājāto amutaḥ kutaścit<BR>
RV_01.179.04.2{22}  lopāmudra vṛṣaṇaṃ nī riṇati dhīramadhīra dhayati śvasantam<BR>
RV_01.179.05.1{22}  imaṃ n1 somamantito hṛtsu pītamupa bruve<BR>
RV_01.179.05.2{22}  yat sīmāgaścakṛmā tat su mṛḷatu pulukāmo hi martyaḥ<BR>
RV_01.179.06.1{22}  agastyaḥ khanamanaḥ khanitraiḥ prajamapatyaṃ balamichamānaḥ<BR>
RV_01.179.06.2{22}  ubhau varṇāv ṛṣirugraḥ pupoṣa satyā deveṣvaśiṣo jagāma <BR>
<BR>
RV_01.180.01.1{23}  yuvo rajāṃsi suyamāso aśvā ratho yad vāṃ paryarṇāṃsidiyat<BR>
RV_01.180.01.2{23}  hiraṇyayā vāṃ pavayah pruṣāyan madhvaḥ pibantā uṣasaḥ sacethe<BR>
RV_01.180.02.1{23}  yuvamatyasyāva nakṣatho yad vipatmano naryasya prayajyoḥ<BR>
RV_01.180.02.2{23}  svasā yad vāṃ viśvagūrtī bharāti vājāyeṭṭe madhupāviṣe ca<BR>
RV_01.180.03.1{23}  yuvaṃ paya usriyāyāmadhattaṃ pakvamāmāyāmava pūrvyaṃgoḥ<BR>
RV_01.180.03.2{23}  antaryad vanino vām ṛtapsū hvāro na śuciryajate haviṣmān<BR>
RV_01.180.04.1{23}  yuvaṃ ha gharmaṃ madhumantamatraye 'po na kṣodo 'vṛṇītameṣe<BR>
RV_01.180.04.2{23}  tad vāṃ narāvaśvinā paśvaiṣṭī rathyeva cakrā prati yanti madhvaḥ<BR>
RV_01.180.05.1{23}  ā vāṃ dānāya vavṛtīya dasrā goroheṇa taugryo na jivriḥ<BR>
RV_01.180.05.2{23}  apaḥ kṣoṇī sacate māhinā vāṃ jūrṇo vāmakṣuraṃhaso yajatrā<BR>
RV_01.180.06.1{24}  ni yad yuvethe niyutaḥ sudānū upa svadhābhiḥ sṛjathaḥ purandhim<BR>
RV_01.180.06.2{24}  preṣad veṣad vāto na sūrirā mahe dade suvratona vājam<BR>
RV_01.180.07.1{24}  vayaṃ cid dhi vāṃ jaritāraḥ satyā vipanyāmahe vi paṇirhitāvān<BR>
RV_01.180.07.2{24}  adhā cid dhi ṣmāśvināvanindyā pātho hi ṣmāvṛṣaṇāvantidevam<BR>
RV_01.180.08.1{24}  yuvaṃ cid dhi ṣmāśvināvanu dyūn virudrasya prasravaṇasyasātau<BR>
RV_01.180.08.2{24}  agastyo narāṃ nṛṣu praśastaḥ kārādhunīva citayat sahasraiḥ<BR>
RV_01.180.09.1{24}  pra yad vahethe mahinā rathasya pra syandrā yātho manuṣo na hotā<BR>
RV_01.180.09.2{24}  dhattaṃ sūribhya uta va svaśvyaṃ nāsatya rayiṣācaḥ syāma<BR>
RV_01.180.10.1{24}  taṃ vāṃ rathaṃ vayamadyā huvema stomairaśvinā suvitāyanavyam<BR>
RV_01.180.10.2{24}  ariṣṭanemiṃ pari dyāmiyānaṃ vi... <BR>
<BR>
RV_01.181.01.1{25}  kadu preṣṭāviṣāṃ rayīṇāmadhvaryantā yadunninīthoapām<BR>
RV_01.181.01.2{25}  ayaṃ vāṃ yajño akṛta praśastiṃ vasudhitī avitārā janānām<BR>
RV_01.181.02.1{25}  ā vāmaśvāsaḥ śucayaḥ payaspā vātaraṃhaso divyāso atyāḥ<BR>
RV_01.181.02.2{25}  manojuvo vṛṣaṇo vītapṛṣṭhā eha svarājo aśvināvahantu<BR>
RV_01.181.03.1{25}  ā vāṃ ratho 'vanirna pravatvān sṛpravandhuraḥ suvitāya gamyāḥ<BR>
RV_01.181.03.2{25}  vṛṣṇa sthātārā manaso javīyānahampūrvo yajatodhiṣṇyā yaḥ<BR>
RV_01.181.04.1{25}  iheha jātā samavāvaśītāmarepasā tanvā nāmabhiḥ svaiḥ<BR>
RV_01.181.04.2{25}  jiṣṇurvāmanyaḥ sumakhasya sūrirdivo anyaḥ subhagaḥ putra ūhe<BR>
RV_01.181.05.1{25}  pra vāṃ niceruḥ kakuho vaśānanu piśaṅgarūpaḥ sadanāni gamyāḥ<BR>
RV_01.181.05.2{25}  harī anyasya pīpayanta vājairmathrā rajāṃsyaśvinā vi ghoṣaiḥ<BR>
RV_01.181.06.1{26}  pra vāṃ śaradvān vṛṣabho na niṣṣāṭ pūrvīriṣaścarati madhva iṣṇan<BR>
RV_01.181.06.2{26}  evairanyasya pīpayanta vājairveṣantīrūrdhvā nadyo na āguḥ<BR>
RV_01.181.07.1{26}  asarji vāṃ sthavirā vedhasā gīrbāḷhe aśvinā tredhā kṣarantī<BR>
RV_01.181.07.2{26}  upastutāvavataṃ nādhamānaṃ yāmannayāmañchṛṇutaṃ havaṃ me<BR>
RV_01.181.08.1{26}  uta syā vāṃ ruśato vapsaso gīstribarhiṣi sadasi pinvatenṝn<BR>
RV_01.181.08.2{26}  vṛṣā vāṃ megho vṛṣaṇā pīpāya gorna seke manuṣodaśasyan<BR>
RV_01.181.09.1{26}  yuvāṃ pūṣevāśvinā purandhiragnimuṣāṃ na jarate haviṣmān<BR>
RV_01.181.09.2{26}  huve yad vāṃ varivasyā gṛṇāno vi... <BR>
<BR>
RV_01.182.01.1{27}  abhūdidaṃ vayunamo ṣu bhūṣatā ratho vṛṣaṇvān madatā manīṣiṇaḥ<BR>
RV_01.182.01.2{27}  dhiyaṃjinvā dhiṣṇyā viśpalāvasū divo napāta sukṛte śucivratā<BR>
RV_01.182.02.1{27}  indratamā hi dhiṣṇyā maruttamā dasrā daṃsiṣṭhā rathyā rathītamā<BR>
RV_01.182.02.2{27}  pūrṇaṃ rathaṃ vahethe madhva ācitaṃ tena dāśvāṃsamupa yātho aśvinā<BR>
RV_01.182.03.1{27}  kimatra dasrā kṛṇuthaḥ kimāsāthe jano yaḥ kaścidahavirmahīyate<BR>
RV_01.182.03.2{27}  ati kramiṣṭaṃ jurataṃ paṇerasuṃ jyotirviprāya kṛṇutaṃ vacasyave<BR>
RV_01.182.04.1{27}  jambhayatamabhito rāyataḥ śuno hataṃ mṛdho vidathustānyaśvinā<BR>
RV_01.182.04.2{27}  vācaṃ-vācaṃ jaritū ratninīṃ kṛtamubhā śaṃsaṃ nāsatyāvataṃ mama<BR>
RV_01.182.05.1{27}  yuvametaṃ cakrathuḥ sindhuṣu plavamātmanvantaṃ pakṣiṇantaugryāya kam<BR>
RV_01.182.05.2{27}  yena devatrā manasā nirūhathuḥ supaptanīpetathuḥ kṣodaso mahaḥ<BR>
RV_01.182.06.1{28}  avaviddhaṃ taugryamapsvantaranārambhaṇe tamasi praviddham<BR>
RV_01.182.06.2{28}  catasro nāvo jaṭhalasya juṣṭā udaśvibhyāmiṣitāḥ pārayanti<BR>
RV_01.182.07.1{28}  kaḥ svid vṛkṣo niṣṭhito madhye arṇaso yaṃ taugryo nādhitaḥ paryaṣasvajat<BR>
RV_01.182.07.2{28}  parṇā mṛgasya patarorivārabha udaśvinā ūhathuḥ śromatāya kam<BR>
RV_01.182.08.1{28}  tad vāṃ narā nāsatyāvanu ṣyād yad vāṃ mānāsa ucathamavocan<BR>
RV_01.182.08.2{28}  asmādadya sadasaḥ somyādā] vi... <BR>
<BR>
RV_01.183.01.1{29}  taṃ yuñjāthāṃ manaso yo javīyān trivandhuro vṛṣaṇa yastricakraḥ<BR>
RV_01.183.01.2{29}  yenopayāthaḥ sukṛto duroṇaṃ tridhātuna patathovirna parṇaiḥ<BR>
RV_01.183.02.1{29}  suvṛd ratho vartate yannabhi kṣāṃ yat tiṣṭhathaḥ kratumantānu pṛkṣe<BR>
RV_01.183.02.2{29}  vapurvapuṣyā sacatāmiyaṃ gīrdivo duhitroṣasā sacethe<BR>
RV_01.183.03.1{29}  ā tiṣṭhataṃ suvṛtaṃ yo ratho vāmanu vratāni vartate haviṣmān<BR>
RV_01.183.03.2{29}  yena narā nāsatyeṣayadhyai vartiryāthastanayāyatmane ca<BR>
RV_01.183.04.1{29}  mā vāṃ vṛko mā vṛkīrā dadharṣīn mā pari varktamutamāti dhaktam<BR>
RV_01.183.04.2{29}  ayaṃ vāṃ bhāgo nihita iyaṃ gīrdasrāvime vāṃ nidhayo madhūnām<BR>
RV_01.183.05.1{29}  yuvāṃ gotamaḥ purumīḷho atrirdasrā havate 'vase haviṣmān<BR>
RV_01.183.05.2{29}  diśaṃ na diṣṭām ṛjūyeva yantā me havaṃ nāsatyopa yātam<BR>
RV_01.183.06.1{29}  atāriṣma tamasas pāramasya prati vāṃ stomo aśvināvadhāyi<BR>
RV_01.183.06.2{29}  eha yātaṃ pathibhirdevayānairvi... <BR>
RV_01.184.01.1{01}  tā vāmadya tāvaparaṃ huvemochantyāmuṣasi vahnirukthaiḥ<BR>
RV_01.184.01.2{01}  nāsatyā kuha cit santāvaryo divo napātā sudāstarāya<BR>
RV_01.184.02.1{01}  asme ū ṣu vṛṣaṇā mādayethāmut paṇīnrhatamūrmyā madantā<BR>
RV_01.184.02.2{01}  śrutaṃ me achoktibhirmatīnāmeṣṭā narā nicetāraca karṇaiḥ<BR>
RV_01.184.03.1{01}  śriye pūṣanniṣukṛteva devā nāsatyā vahatuṃ sūryāyāḥ<BR>
RV_01.184.03.2{01}  vacyante vāṃ kakuhā apsu jātā yugā jūrṇeva varuṇasya bhūreḥ<BR>
RV_01.184.04.1{01}  asme sā vāṃ mādhvī rātirastu stomaṃ hinotaṃ mānyasya kāroḥ<BR>
RV_01.184.04.2{01}  anu yad vāṃ śravasyā sudānū suvīryāya carṣaṇayomadanti<BR>
RV_01.184.05.1{01}  eṣa vāṃ stomo aśvināvakāri mānebhirmaghavānā suvṛkti<BR>
RV_01.184.05.2{01}  yātaṃ vartistanayāya tmane cāgastye nāsatyā madantā<BR>
RV_01.184.06.1{01}  atāriṣma ... <BR>
<BR>
RV_01.185.01.1{02}  katarā pūrvā katarāparāyoḥ kathā jāte kavayaḥ ko vi veda<BR>
RV_01.185.01.2{02}  viśvaṃ tmanā bibhṛto yad dha nāma vi vartete ahanī cakriyeva<BR>
RV_01.185.02.1{02}  bhūriṃ dve acarantī carantaṃ padvantaṃ garbhamapadī dadhāte<BR>
RV_01.185.02.2{02}  nityaṃ na sūnuṃ pitrorupasthe dyāvā rakṣataṃ pṛthivī no abhvāt<BR>
RV_01.185.03.1{02}  aneho dātramaditeranarvaṃ huve svarvadavadhaṃ namasvat<BR>
RV_01.185.03.2{02}  tad rodasī janayataṃ jaritre dyāvā ...<BR>
RV_01.185.04.1{02}  atapyamāne avasāvantī anu ṣyāma rodasī devaputre<BR>
RV_01.185.04.2{02}  ubhe devānāmubhayebhirahnāṃ dyāvā ...<BR>
RV_01.185.05.1{02}  saṃgachamāne yuvatī samante svasārā jāmī pitrorupasthe<BR>
RV_01.185.05.2{02}  abhijighrantī bhuvanasya nābhiṃ dyāvā ...<BR>
RV_01.185.06.1{03}  urvī sadmanī bṛhatī ṛtena huve devānāmavasā janitrī<BR>
RV_01.185.06.2{03}  dadhāte ye amṛtaṃ supratīke dyāvā ...<BR>
RV_01.185.07.1{03}  urvī pṛthvī bahule dūreante upa bruve namasā yajñe asmin<BR>
RV_01.185.07.2{03}  dadhāte ye subhage supratūrtī dyāvā ...<BR>
RV_01.185.08.1{03}  devān vā yaccakṛmā kaccidāgaḥ sakhāyaṃ vā sadamijjāspatiṃ vā<BR>
RV_01.185.08.2{03}  iyaṃ dhīrbhūyā avayānameṣāṃ dyāvā .. .<BR>
RV_01.185.09.1{03}  ubhā śaṃsā naryā māmaviṣṭāmubhe māmūtī avasā sacetām<BR>
RV_01.185.09.2{03}  bhūri cidaryaḥ sudāstarāyeṣā madanta iṣayema devāḥ<BR>
RV_01.185.10.1{03}  ṛtaṃ dive tadavocaṃ pṛthivyā abhiśrāvāya prathamaṃ sumedhāḥ<BR>
RV_01.185.10.2{03}  pātāmavadyād duritādabhīke pitā mātā ca rakṣatāmavobhiḥ<BR>
RV_01.185.11.1{03}  idaṃ dyāvāpṛthivī satyamastu pitarmātaryadihopabruve vām<BR>
RV_01.185.11.2{03}  bhūtaṃ devānāmavame avobhirvidyā... <BR>
<BR>
RV_01.186.01.1{04}  ā na iḷabhirvidathe suśasti viśvānaraḥ savitā deva etu<BR>
RV_01.186.01.2{04}  api yathā yuvāno matsathā no viśvaṃ jagadabhipitve manīṣā<BR>
RV_01.186.02.1{04}  ā no viśva āskrā gamantu devā mitro aryamā varuṇaḥ sajoṣāḥ<BR>
RV_01.186.02.2{04}  bhuvan yathā no viśve vṛdhāsaḥ karan suṣāhā vithuraṃ na śavaḥ<BR>
RV_01.186.03.1{04}  preṣṭhaṃ vo atithiṃ gṛṇīṣe 'gniṃ śastibhisturvaṇiḥ sajoṣāḥ<BR>
RV_01.186.03.2{04}  asad yathā no varuṇaḥ sukīrtiriṣaśca parṣadarigūrtaḥ sūriḥ<BR>
RV_01.186.04.1{04}  upa va eṣe namasā jigīṣoṣāsānaktā sudugheva dhenuḥ<BR>
RV_01.186.04.2{04}  samāne ahan vimimāno arkaṃ viṣurūpe payasi sasminnūdhan<BR>
RV_01.186.05.1{04}  uta no 'hirbudhnyo mayas kaḥ śiśuṃ na pipyuṣīva veti sindhuḥ<BR>
RV_01.186.05.2{04}  yena napātamapāṃ junāma manojuvo vṛṣaṇo yaṃ vahanti<BR>
RV_01.186.06.1{05}  uta na īṃ tvaṣṭā gantvachā smat sūribhirabhipitve sajoṣāḥ<BR>
RV_01.186.06.2{05}  ā vṛtrahendraścarṣaṇiprāstuviṣṭamo narāṃ naiha gamyāḥ<BR>
RV_01.186.07.1{05}  uta na īṃ matayo 'śvayogaḥ śiśuṃ na gāvastaruṇaṃ rihanti<BR>
RV_01.186.07.2{05}  tamīṃ giro janayo na patnīḥ surabhiṣṭamaṃ narāṃnasanta<BR>
RV_01.186.08.1{05}  uta na īṃ maruto vṛddhasenāḥ smad rodasī samanasaḥ sadantu<BR>
RV_01.186.08.2{05}  pṛṣadaśvāso 'vanayaḥ na rathā riśādaso mitrayujo na devāḥ<BR>
RV_01.186.09.1{05}  pra nu yadeṣāṃ mahinā cikitre pra yuñjate prayujaste suvṛkti<BR>
RV_01.186.09.2{05}  adha yadeṣāṃ sudine na śarurviśvameriṇaṃ pruṣāyanta senaḥ<BR>
RV_01.186.10.1{05}  pro aśvināvavase kṛṇudhvaṃ pra pūṣaṇaṃ svatavaso hi santi<BR>
RV_01.186.10.2{05}  adveṣo viṣṇurvāta ṛbhukṣā achā sumnāya vavṛtīyadevān<BR>
RV_01.186.11.1{05}  iyaṃ sā vo asme dīdhitiryajatrā apiprāṇī ca sadanī ca bhūyaḥ<BR>
RV_01.186.11.2{05}  ni yā deveṣu yatate vasūyurvi... <BR>
<BR>
RV_01.187.01.1{06}  pituṃ nu stoṣaṃ maho dharmāṇaṃ taviṣīm<BR>
RV_01.187.01.2{06}  yasya trito vyojasā vṛtraṃ viparvamardayat<BR>
RV_01.187.02.1{06}  svādo pito madho pito vayaṃ tvā vavṛmahe<BR>
RV_01.187.02.2{06}  asmākamavitā bhava<BR>
RV_01.187.03.1{06}  upa naḥ pitavā cara śivaḥ śivābhirūtibhiḥ<BR>
RV_01.187.03.2{06}  mayobhuradviṣeṇyaḥ sakhā suśevo advayāḥ<BR>
RV_01.187.04.1{06}  tava tye pito rasa rajāṃsyanu viṣṭhitāḥ<BR>
RV_01.187.04.2{06}  divi vātā iva śritāḥ<BR>
RV_01.187.05.1{06}  tava tye pito dadatastava svādiṣṭha te pito<BR>
RV_01.187.05.2{06}  pra svādmāno rasānāṃ tuvigrīvā iverate<BR>
RV_01.187.06.1{07}  tve pito mahānāṃ devānāṃ mano hitām<BR>
RV_01.187.06.2{07}  akāri cāru ketunā tavāhimavasāvadhīt<BR>
RV_01.187.07.1{07}  yadado pito ajagan vivasva parvatānām<BR>
RV_01.187.07.2{07}  atrā cin no madho pito 'raṃ bhakṣāya gamyāḥ<BR>
RV_01.187.08.1{07}  yadapāmoṣadhīnāṃ pariṃśamāriśāmahe<BR>
RV_01.187.08.2{07}  vātape pīvaid bhava<BR>
RV_01.187.09.1{07}  yat te soma gavāśiro yavāśiro bhajāmahe<BR>
RV_01.187.09.2{07}  vātāpe ...<BR>
RV_01.187.10.1{07}  karambha oṣadhe bhava pīvo vṛkka udārathiḥ<BR>
RV_01.187.10.2{07}  vātāpe ...<BR>
RV_01.187.11.1{07}  taṃ tvā vayaṃ pito vacobhirgāvo na havyā suṣūdima<BR>
RV_01.187.11.2{07}  devebhyastvā sadhamādamasmabhyaṃ tvā sadhamādam <BR>
<BR>
RV_01.188.01.1{08}  samiddho adya rājasi devo devaiḥ sahasrajit<BR>
RV_01.188.01.2{08}  dūto havyā kavirvaha<BR>
RV_01.188.02.1{08}  tanunapād ṛtaṃ yate madhvā yajñaḥ samajyate<BR>
RV_01.188.02.2{08}  dadhat sahasriṇīriṣaḥ<BR>
RV_01.188.03.1{08}  ājuhvāno na īḍyo devānā vakṣi yajñiyān<BR>
RV_01.188.03.2{08}  agne sahasrasā asi<BR>
RV_01.188.04.1{08}  prācīnaṃ barhirojasā sahasravīramastṛṇan<BR>
RV_01.188.04.2{08}  yatrādityā virājatha<BR>
RV_01.188.05.1{08}  virāṭ samrāḍ vibhvīḥ prabhvīrbahvīśca bhūyasīścayāḥ<BR>
RV_01.188.05.2{08}  duro ghṛtānyakṣaran<BR>
RV_01.188.06.1{09}  surukme hi supeśasādhi śriyā virājataḥ<BR>
RV_01.188.06.2{09}  uṣāsāvehasīdatām<BR>
RV_01.188.07.1{09}  prathamā hi suvācasā hotārā daivyā kavī<BR>
RV_01.188.07.2{09}  yajñaṃ no yakṣatāmimam<BR>
RV_01.188.08.1{09}  bhāratīḷe sarasvati yā vaḥ sarvā upabruve<BR>
RV_01.188.08.2{09}  tā naścodayata śriye<BR>
RV_01.188.09.1{09}  tvaṣṭā rūpāṇi hi prabhuḥ paśun viśvān samānaje<BR>
RV_01.188.09.2{09}  teṣāṃ naḥ sphātimā yaja<BR>
RV_01.188.10.1{09}  upa tmanyā vanaspate pātho devebhyaḥ sṛja<BR>
RV_01.188.10.2{09}  agnirhavyāni siṣvadat<BR>
RV_01.188.11.1{09}  purogā agnirdevānāṃ gāyatreṇa samajyate<BR>
RV_01.188.11.2{09}  svāhākṛtīṣu rocate <BR>
<BR>
RV_01.189.01.1{10}  agne naya supathā rāye asmān viśvāni deva vayunāni vidvān<BR>
RV_01.189.01.2{10}  yuyodhyasmajjuhurāṇameno bhūyiṣṭhāṃ te namauktiṃvidhema<BR>
RV_01.189.02.1{10}  agne tvaṃ pārayā navyo asmān svastibhirati durgāṇi viśvā<BR>
RV_01.189.02.2{10}  puśca pṛthvī bahulā na urvi bhavā tokāya tanayāya śaṃ yoḥ<BR>
RV_01.189.03.1{10}  agne tvamasmad yuyodhyamīvā anagnitrā abhyamanta kṛṣṭīḥ<BR>
RV_01.189.03.2{10}  punarasmabhyaṃ suvitāya deva kṣāṃ viśvebhiramṛtebhiryajatra<BR>
RV_01.189.04.1{10}  pāhi no agne pāyubhirajasrairuta priye sadana ā śuśukvān<BR>
RV_01.189.04.2{10}  mā te bhayaṃ jaritāraṃ yaviṣṭha nūnaṃ vidan māparaṃ sahasvaḥ<BR>
RV_01.189.05.1{10}  mā no agne 'va sṛjo aghāyāviṣyave ripave duchunāyai<BR>
RV_01.189.05.2{10}  mādatvate daśate mādate no mā rīṣate sahasāvan parā dāḥ<BR>
RV_01.189.06.1{11}  vi gha tvāvān ṛtajāta yaṃsad gṛṇāno agne tanve varūtham<BR>
RV_01.189.06.2{11}  viśvād ririkṣoruta vā ninitsorabhihrutāmasi hi deva viṣpaṭ<BR>
RV_01.189.07.1{11}  tvaṃ tānagna ubhayāniv vidvān veṣi prapitve manuṣo yajatra<BR>
RV_01.189.07.2{11}  abhipitve manave śāsyo bhūrmarmṛjenya uśigbhirnākraḥ<BR>
RV_01.189.08.1{11}  avocāma nivacanānyasmin mānasya sūnuḥ sahasāne agnau<BR>
RV_01.189.08.2{11}  vayaṃ sahasram ṛṣibhiḥ sanema vi... <BR>
<BR>
RV_01.190.01.1{12}  anarvāṇaṃ vṛṣabhaṃ mandrajihvaṃ bṛhaspatiṃ vardhayā navyamarkaiḥ<BR>
RV_01.190.01.2{12}  gāthānyaḥ suruco yasya devā āśṛṇvanti navamānasya martāḥ<BR>
RV_01.190.02.1{12}  tam ṛtviyā upa vācaḥ sacante sargo na yo devayatāmasarji<BR>
RV_01.190.02.2{12}  bṛhaspatiḥ sa hyañjo varāṃsi vibhvābhavat sam ṛte mātariśvā<BR>
RV_01.190.03.1{12}  upastutiṃ namasa udyatiṃ ca ślokaṃ yaṃsat saviteva pra bāhū<BR>
RV_01.190.03.2{12}  asya kratvāhanyo yo asti mṛgo na bhīmo arakṣasastuviṣmān<BR>
RV_01.190.04.1{12}  asya śloko divīyate pṛthivyāmatyo na yaṃsad yakṣabhṛd vicetāḥ<BR>
RV_01.190.04.2{12}  mṛgāṇāṃ na hetayo yanti cemā bṛhaspaterahimāyānabhi dyūn<BR>
RV_01.190.05.1{12}  ye tvā devosrikaṃ manyamānāḥ pāpā bhadramupajīvanti pajrāḥ<BR>
RV_01.190.05.2{12}  na dūḍhye anu dadāsi vāmaṃ bṛhaspate cayasa it piyārum<BR>
RV_01.190.06.1{13}  supraituḥ sūyavaso na panthā durniyantuḥ pariprīto na mitraḥ<BR>
RV_01.190.06.2{13}  anarvāṇo abhi ye cakṣate no 'pīvṛtā aporṇuvanto asthuḥ<BR>
RV_01.190.07.1{13}  saṃ yaṃ stubho 'vanayo na yanti samudraṃ na sravato rodhacakrāḥ<BR>
RV_01.190.07.2{13}  sa vidvānubhayaṃ caṣṭe antarbṛhaspatistara āpaśca gṛdhraḥ<BR>
RV_01.190.08.1{13}  evā mahastuvijātastuviṣmān bṛhaspatirvṛṣabho dhāyi devaḥ<BR>
RV_01.190.08.2{13}  sa na stuto vīravad dhātu gomad vi... <BR>
<BR>
RV_01.191.01.1{14}  kaṅkato na kaṅkato 'tho satīnakaṅkataḥ<BR>
RV_01.191.01.2{14}  dvāviti pluṣī iti nyadṛṣṭa alipsata<BR>
RV_01.191.02.1{14}  adṛṣṭān hantyāyatyatho hanti parāyatī<BR>
RV_01.191.02.2{14}  atho avaghnatī hantyatho pinaṣṭi piṃṣatī<BR>
RV_01.191.03.1{14}  śarāsaḥ kuśarāso darbhāsaḥ sairyā uta<BR>
RV_01.191.03.2{14}  mauñjā adṛṣṭā vairiṇāḥ sarve sākaṃ nyalipsata<BR>
RV_01.191.04.1{14}  ni gāvo goṣṭhe asadan ni mṛgāso avikṣata<BR>
RV_01.191.04.2{14}  ni ketavo janānāṃ nyadṛṣṭā alipsata<BR>
RV_01.191.05.1{14}  eta u tye pratyadṛśran pradoṣaṃ taskarā iva<BR>
RV_01.191.05.2{14}  adṛṣṭā viśvadṛṣṭāḥ pratibuddhā abhūtana<BR>
RV_01.191.06.1{15}  dyaurvaḥ pitā pṛthivī mātā somo bhrātāditiḥ svasā<BR>
RV_01.191.06.2{15}  adṛṣṭā viśvadṛṣṭāstiṣṭhatelayatā su kam<BR>
RV_01.191.07.1{15}  ye aṃsyā ye aṅgyāḥ sūcīkā ye prakaṅkatāḥ<BR>
RV_01.191.07.2{15}  adṛṣṭāḥ kiṃ caneha vaḥ sarve sākaṃ ni jasyata<BR>
RV_01.191.08.1{15}  ut purastāt sūrya eti viśvadṛṣṭo adṛṣṭahā<BR>
RV_01.191.08.2{15}  adṛṣṭān sarvāñ jambhayan sarvāśca yātudhānyaḥ<BR>
RV_01.191.09.1{15}  udapaptadasau sūryaḥ puru viśvāni jūrvan<BR>
RV_01.191.09.2{15}  ādityaḥ parvatebhyo viśvadṛṣṭo adṛṣṭahā<BR>
RV_01.191.10.1{15}  sūrye viṣamā sajāmi dṛtiṃ surāvato gṛhe<BR>
RV_01.191.10.2{15}  so cin nu namarāti no vayaṃ marāmāre asya yojanaṃ hariṣṭhā madhu tvāmadhulā cakāra<BR>
RV_01.191.11.1{16}  iyattikā śakuntikā sakā jaghāsa te viṣam<BR>
RV_01.191.11.2{16}  so cin nu ...<BR>
RV_01.191.12.1{16}  triḥ sapta viṣpuliṅgakā viṣasya puṣyamakṣan<BR>
RV_01.191.12.2{16}  tāścinnu na maranti no vayaṃ ma...<BR>
RV_01.191.13.1{16}  navānāṃ navatīnāṃ viṣasya ropuṣīṇām<BR>
RV_01.191.13.2{16}  sarvāsāmagrabhaṃ nāmāre asya yo...<BR>
RV_01.191.14.1{16}  triḥ sapta mayūryaḥ sapta svasāro agruvaḥ<BR>
RV_01.191.14.2{16}  tāste viṣaṃ vi jabhrira udakaṃ kumbhinīriva<BR>
RV_01.191.15.1{16}  iyattakaḥ kuṣumbhakastakaṃ bhinadmyaśmanā<BR>
RV_01.191.15.2{16}  tato viṣaṃ pra vāvṛte parācīranu saṃvataḥ<BR>
RV_01.191.16.1{16}  kuṣumbhakastadabravīd gireḥ pravartamānakaḥ<BR>
RV_01.191.16.2{16}  vṛścikasyārasaṃ viṣamarasaṃ vṛścika te viṣam<BR>
<BR>
<BR>
<BR>
</body></html>
