       <!DOCTYPE html>
<html>
  <head>
    <meta charset="utf-8">
    <meta name="viewport" content="width=device-width, initial-scale=1.0">
       <title>Samaveda-Samhita</title>
    <style>
    body   { background-color: #FFFFFF; font-family: Arial Unicode Ms, Arial Unicode Ms Standard }
    .large { font-size: 18px; }
    .red   { color: #FF0000; }
    .blue  { color: #0000FF; }
    td     { font-family: 'Arial Unicode MS', 'Arial Unicode MS Standard', 'Gentium', 'Gandhari Unicode', 'Lucida Grande', 'CyberBit', 'Bitstream CyberBase', 'Bitstream CyberCJK', 'Code2000', 'Courier New', 'Doulos SIL', 'Fixedsys Excelsio', 'Free Monospaced', 'Free Serif', 'Everson Mono Unicode', 'Arial', 'CN-Arial', 'CN-Times'; }
    hr     { width: 50%; height: 1px; margin-left: 0; margin-right: auto; }
    </style>
</head>
<body><BR><BR>
       Samaveda-Samhita<BR>
       <BR>
       Input by Anshuman Pandey (apandey@u.washington.edu)<BR>
       Updated on : 08 Marc 1998; complete ed.<BR>
       <BR>
       <BR>
       Copyright (C) 1998 Anshuman Pandey<BR>
       <BR>
       This document may only be used for academic and scholarly purposes. No<BR>
       modification of this document is in any way authorized. Any publication<BR>
       or other use of this document requires written consent of the editor.<BR>
       <BR>
       <BR>
       
       <BR>
       ****************************************************************************<BR>
       NOTE: The original encoding of this e-text emulates Nagari script.<BR>
       Therefore word boundaries are not always spaced.<BR>
       ****************************************************************************<BR>
       <BR>
       
       
       <BR>
       <BR>
       <BR>
<hr>
<br>
THIS <a href="http://gretil.sub.uni-goettingen.de/gretil.htm" target="_blank">GRETIL</a> TEXT FILE IS FOR REFERENCE PURPOSES ONLY!<br>
COPYRIGHT AND TERMS OF USAGE AS FOR SOURCE FILE.<br>
<br>
Text converted to Unicode (UTF-8).<br>
(This file is to be used with a UTF-8 font and your browser's VIEW configuration<br>
set to UTF-8.)
<br>
<br>
<table style="width: 50%">
<tr><td>description:</td><td style="text-align: center">multibyte sequence:</td></tr>
<tr><td>long a</td><td style="text-align: center">  ā   </td></tr>
<tr><td>long A</td><td style="text-align: center">  Ā   </td></tr>
<tr><td>long i</td><td style="text-align: center">  ī   </td></tr>
<tr><td>long I</td><td style="text-align: center">  Ī   </td></tr>
<tr><td>long u</td><td style="text-align: center">  ū   </td></tr>
<tr><td>long U</td><td style="text-align: center">  Ū   </td></tr>
<tr><td>vocalic r</td><td style="text-align: center">  ṛ  </td></tr>
<tr><td>vocalic R</td><td style="text-align: center">  Ṛ  </td></tr>
<tr><td>long vocalic r</td><td style="text-align: center">  ṝ  </td></tr>
<tr><td>vocalic l</td><td style="text-align: center">  ḷ  </td></tr>
<tr><td>vocalic L</td><td style="text-align: center">  Ḷ  </td></tr>
<tr><td>long vocalic l</td><td style="text-align: center">  ḹ  </td></tr>
<tr><td>velar n</td><td style="text-align: center">  ṅ  </td></tr>
<tr><td>velar N</td><td style="text-align: center">  Ṅ  </td></tr>
<tr><td>palatal n</td><td style="text-align: center">  ñ   </td></tr>
<tr><td>palatal N</td><td style="text-align: center">  Ñ   </td></tr>
<tr><td>retroflex t</td><td style="text-align: center">  ṭ  </td></tr>
<tr><td>retroflex T</td><td style="text-align: center">  Ṭ  </td></tr>
<tr><td>retroflex d</td><td style="text-align: center">  ḍ  </td></tr>
<tr><td>retroflex D</td><td style="text-align: center">  Ḍ  </td></tr>
<tr><td>retroflex n</td><td style="text-align: center">  ṇ  </td></tr>
<tr><td>retroflex N</td><td style="text-align: center">  Ṇ  </td></tr>
<tr><td>palatal s</td><td style="text-align: center">  ś   </td></tr>
<tr><td>palatal S</td><td style="text-align: center">  Ś   </td></tr>
<tr><td>retroflex s</td><td style="text-align: center">  ṣ  </td></tr>
<tr><td>retroflex S</td><td style="text-align: center">  Ṣ  </td></tr>
<tr><td>anusvara</td><td style="text-align: center">  ṃ  </td></tr>
<tr><td>visarga</td><td style="text-align: center">  ḥ  </td></tr>
<tr><td>long e</td><td style="text-align: center">  ē   </td></tr>
<tr><td>long o</td><td style="text-align: center">  ō   </td></tr>
<tr><td>l underbar</td><td style="text-align: center">  ḻ  </td></tr>
<tr><td>r underbar</td><td style="text-align: center">  ṟ  </td></tr>
<tr><td>n underbar</td><td style="text-align: center">  ṉ  </td></tr>
<tr><td>k underbar</td><td style="text-align: center">  ḵ  </td></tr>
<tr><td>t underbar</td><td style="text-align: center">  ṯ  </td></tr>
</table>
<br>
<p>
Unless indicated otherwise, accents have been dropped in order <br>
to facilitate word search.<br>
<br>
For a comprehensive list of GRETIL encodings and formats see:<br>
http://gretil.sub.uni-goettingen.de/gretil/gretdiac.pdf<br>
and<br>
http://gretil.sub.uni-goettingen.de/gretil/gretdias.pdf<br>
<br>
For further information see:<br>
http://gretil.sub.uni-goettingen.de/gretil.htm</p>
<br>
<hr>
       <BR>
       <BR>
       <BR>
       REFERENCE SYSTEM:<BR>
       ārcika | prapāṭhaka | ardha | daśati | verse | line<BR>
        1          1           1       01       01      a  <BR>
       <BR>
       <BR>
       <BR>
       <BR>
       <BR>
             sāmaveda saṃhitā<BR>
             kauthuma śākhā<BR>
       <BR>
             pūrvārcikaḥ<BR>
             chanda ārcikaḥ<BR>
       <BR>
            āgneyaṃ kāṇḍam<BR>
            prathamaḥ prapāṭhakaḥ .  prathamo 'rdhaḥ<BR>
            1 1 1 0101a  agna ā yāhi vītaye gṛṇāno havyadātaye .<BR>
            1 1 1 0101c  ni hotā satsi barhiṣi .. 1<BR>
            1 1 1 0101a  tvamagne yajñānāṃ hotā viśveṣāṃ hitaḥ .<BR>
            1 1 1 0102c  devebhirmānuṣe jane .. 2<BR>
            1 1 1 0103a  agniṃ dūtaṃ vṛṇīmahe hotāraṃ viśvavedasam .<BR>
            1 1 1 0103c  asya yajñasya sukratum .. 3<BR>
            1 1 1 0104a  agnirvṛtrāṇi jaṅghanaddraviṇasyurvipanyayā .<BR>
            1 1 1 0104c  samiddhaḥ śukra āhutaḥ .. 4<BR>
            1 1 1 0105a  preṣṭhaṃ vo atithiṃ stuṣe mitramiva priyam .<BR>
            1 1 1 0105c  agne rathaṃ na vedyam .. 5<BR>
            1 1 1 0106a  tvaṃ no agne mahobhiḥ pāhi viśvasyā arāteḥ .<BR>
            1 1 1 0106c  uta dviṣo martyasya .. 6<BR>
            1 1 1 0107a  ehyū ṣu bravāṇi te 'gna itthetarā giraḥ .<BR>
            1 1 1 0107c  ebhirvardhāsa indubhiḥ .. 7<BR>
            1 1 1 0108a  ā te vatso mano yamatparamāccitsadhasthāt .<BR>
            1 1 1 0108c  agne tvāṃ kāmaye girā .. 8<BR>
            1 1 1 0109a  tvāmagne puṣkarādadhyatharvā niramanthata .<BR>
            1 1 1 0109c  mūrdhno viśvasya vāghataḥ .. 9<BR>
            1 1 1 0110a  agne vivasvadā bharāsmabhyamūtaye mahe .<BR>
            1 1 1 0110c  devo hyasi no dṛśe .. 10<BR>
       <BR>
            1 1 1 0201a  namaste agna ojase gṛṇanti deva kṛṣṭayaḥ .<BR>
            1 1 1 0201c  amairamitramardaya .. 11<BR>
            1 1 1 0202a  dūtaṃ vo viśvavedasaṃ havyavāhamamartyam .<BR>
            1 1 1 0202c  yajiṣṭhamṛñjase girā .. 12<BR>
            1 1 1 0203a  upa tvā jāmayo giro dediśatīrhaviṣkṛtaḥ .<BR>
            1 1 1 0203c  vāyoranīke asthiran .. 13<BR>
            1 1 1 0204a  upa tvāgne divedive doṣāvastardhiyā vayam .<BR>
            1 1 1 0204c  namo bharanta emasi .. 14<BR>
            1 1 1 0205a  jarābodha tadviviḍḍhi viśeviśe yajñiyāya .<BR>
            1 1 1 0205c  stomaṃ rudrāya dṛśīkam .. 15<BR>
            1 1 1 0206a  prati tyaṃ cārumadhvaraṃ gopīthāya pra hūyase .<BR>
            1 1 1 0206c  marudbhiragna ā gahi .. 16<BR>
            1 1 1 0207a  aśvaṃ na tvā vāravantaṃ vandadhyā agniṃ namobhiḥ .<BR>
            1 1 1 0207c  samrājantamadhvarāṇām .. 17<BR>
            1 1 1 0208a  aurvabhṛguvacchucimapnavānavadā huve .<BR>
            1 1 1 0208c  agniṃ samudravāsasam .. 18<BR>
            1 1 1 0209a  agnimindhāno manasā dhiyaṃ saceta martyaḥ .<BR>
            1 1 1 0209c  agnimindhe vivasvabhiḥ .. 19<BR>
            1 1 1 0210a  āditpratnasya retaso jyotiḥ paśyanti vāsaram .<BR>
            1 1 1 0210c  paro yadidhyate divi .. 20<BR>
       <BR>
            1 1 1 0301a  agniṃ vo vṛdhantamadhvarāṇāṃ purūtamam .<BR>
            1 1 1 0301c  acchā naptre sahasvate .. 21<BR>
            1 1 1 0302a  agnistigmena śociṣā yaṃsadviśvaṃ nyā3triṇam .<BR>
            1 1 1 0302c  agnirno vaṃsate rayim .. 22<BR>
            1 1 1 0303a  agne mṛḍa mahāṃ asyaya ā devayuṃ janam .<BR>
            1 1 1 0303c  iyetha barhirāsadam .. 23<BR>
            1 1 1 0304a  agne rakṣā ṇo aṃhasaḥ prati sma deva rīṣataḥ .<BR>
            1 1 1 0304c  tapiṣṭhairajaro daha .. 24<BR>
            1 1 1 0305a  agne yuṅkṣvā hi ye tavāśvāso deva sādhavaḥ .<BR>
            1 1 1 0305c  araṃ vahantyāśavaḥ .. 25<BR>
            1 1 1 0306a  ni tvā nakṣya viśpate dyumantaṃ dhīmahe vayam .<BR>
            1 1 1 0306c  suvīramagna āhuta .. 26<BR>
            1 1 1 0307a  agnirmūrdhā divaḥ kakutpatiḥ pṛthivyā ayam .<BR>
            1 1 1 0307c  apāṃ retāṃsi jinvati .. 27<BR>
            1 1 1 0308a  imamū ṣu tvamasmākaṃ saniṃ gāyatraṃ navyāṃsam .<BR>
            1 1 1 0308c  agne deveṣu pra vocaḥ .. 28<BR>
            1 1 1 0309a  taṃ tvā gopavano girā janiṣṭhadagne aṅgaraḥ .<BR>
            1 1 1 0309c  sa pāvaka śrudhī havam .. 29<BR>
            1 1 1 0310a  pari vājapatiḥ kaviragnirhavyānyakramīt .<BR>
            1 1 1 0310c  dadhadratnāni dāśuṣe .. 30<BR>
            1 1 1 0311a  udu tyaṃ jātavedasaṃ devaṃ vahanti ketavaḥ .<BR>
            1 1 1 0311c  dṛśe viśvāya sūryam .. 31<BR>
            1 1 1 0312a  kavimagnimupa stuhi satyadharmāṇamadhvare .<BR>
            1 1 1 0312c  devamamīvacātanam .. 32<BR>
            1 1 1 0313a  śaṃ no devīrabhiṣṭaye śaṃ no bhavantu pītaye .<BR>
            1 1 1 0313c  śaṃ yorabhi sravantu naḥ .. 33<BR>
            1 1 1 0314a  kasya nūnaṃ parīṇasi dhiyo jinvasi satpate .<BR>
            1 1 1 0314c  joṣātā yasya te giraḥ .. 34<BR>
       <BR>
            1 1 1 0401a  yajñāyajñā vo agnaye girāgirā ca dakṣase .<BR>
            1 1 1 0401c  prapra vayamamṛtaṃ jātavedasaṃ priyaṃ mitraṃ na śaṃsiṣam .. 35<BR>
            1 1 1 0402a  pāhi no agna ekayā pāhyū3ta dvitīyayā .<BR>
            1 1 1 0402c  pāhi gīrbhistisṛbhirūrjāṃ pate pāhi catasṛbhirvaso .. 36<BR>
            1 1 1 0403a  bṛhadbhiragne arcibhiḥ śukreṇa deva śociṣā .<BR>
            1 1 1 0403c  bharadvāje samidhāno yaviṣṭhya revatpāvaka dīdihi .. 37<BR>
            1 1 1 0404a  tve agne svāhuta priyāsaḥ santu sūrayaḥ .<BR>
            1 1 1 0404c  yantāro ye maghavāno janānāmūrvaṃ dayanta gonām .. 38<BR>
            1 1 1 0405a  agne jaritarviśpatistapāno deva rakṣasaḥ .<BR>
            1 1 1 0405c  aproṣivāngṛhapate mahāṃ asi divaspāyurduroṇayuḥ .. 39<BR>
            1 1 1 0406a  agne vivasvaduṣasaścitraṃ rādho amartya .<BR>
            1 1 1 0406c  ā dāśuṣe jātavedo vahā tvamadyā devāṃ uṣarbudhaḥ .. 40<BR>
            1 1 1 0407a  tvaṃ naścitra ūtyā vaso rādhāṃsi codaya .<BR>
            1 1 1 0407c  asya rāyastvamagne rathīrasi vidā gādhaṃ tuce tu naḥ .. 41<BR>
            1 1 1 0408a  tvamitsaprathā asyagne trātarṛtaḥ kaviḥ .<BR>
            1 1 1 0408c  tvāṃ viprāsaḥ samidhāna dīdiva ā vivāsanti vedhasaḥ .. 42<BR>
            1 1 1 0409a  ā no agne vayovṛdhaṃ rayiṃ pāvaka śaṃsyam .<BR>
            1 1 1 0409c  rāsvā ca na upamāte puruspṛhaṃ sunītī suyaśastaram .. 43<BR>
            1 1 1 0410a  yo viśvā dayate vasu hotā mandro janānām .<BR>
            1 1 1 0410c  madhorna pātrā prathamānyasmai pra stomā yantvagnaye .. 44<BR>
       <BR>
            1 1 1 0501a  enā vo agniṃ namasorjo napātamā huve .<BR>
            1 1 1 0501c  priyaṃ cetiṣṭhamaratiṃ svādhvaraṃ viśvasya dūtamamṛtam .. 45<BR>
            1 1 1 0502a  śeṣe vaneṣu mātṛṣu saṃ tvā martāsa indhate .<BR>
            1 1 1 0502c  atandro havyaṃ vahasi haviṣkṛta ādiddeveṣu rājasi .. 46<BR>
            1 1 1 0503a  adarśi gātuvittamo yasminvratānyādadhuḥ .<BR>
            1 1 1 0503c  upo ṣu jātamāryasya vardhanamagniṃ nakṣantu no giraḥ .. 47<BR>
            1 1 1 0504a  agnirukthe purohito grāvāṇo barhiradhvare .<BR>
            1 1 1 0504c  ṛcā yāmi maruto brahmaṇaspate devā avo vareṇyam .. 48<BR>
            1 1 1 0505a  agnimīḍiṣvāvase gāthābhiḥ śīraśociṣam .<BR>
            1 1 1 0505c  agniṃ rāye purumīḍha śrutaṃ naro 'gniḥ sudītaye chardiḥ .. 49<BR>
            1 1 1 0506a  śrudhi śrutkarṇa vahnibhirdevairagne sayāvabhiḥ .<BR>
            1 1 1 0506c  ā sīdatu barhiṣi mitro aryamā prātaryāvabhiradhvare .. 50<BR>
            1 1 1 0507a  pra daivodāso agnirdeva indro na majmanā .<BR>
            1 1 1 0507c  anu mātaraṃ pṛthivīṃ vi vāvṛte tasthau nākasya śarmaṇi .. 51<BR>
            1 1 1 0508a  adha jmo adha vā divo bṛhato rocanādadhi .<BR>
            1 1 1 0508c  ayā vardhasva tanvā girā mamā jātā sukrato pṛṇa .. 52<BR>
            1 1 1 0509a  kāyamāno vanā tvaṃ yanmātR^īrajagannapaḥ .<BR>
            1 1 1 0509c  na tatte agne pramṛṣe nivartanaṃ yaddūre sannihābhuvaḥ .. 53<BR>
            1 1 1 0510a  ni tvāmagne manurdadhe jyotirjanāya śaśvate .<BR>
            1 1 1 0510c  dīdetha kaṇva ṛtajāta ukṣito yaṃ namasyanti kṛṣṭayaḥ .. 54<BR>
       <BR>
             prathama prapāṭhakaḥ .  dvitīyo 'rdhaḥ<BR>
            1 1 2 0601a  devo vo draviṇodāḥ pūrṇāṃ vivaṣṭvāsicam .<BR>
            1 1 2 0601c  udvā siñjadhvamupa vā pṛṇadhvamādidvo deva ohate .. 55<BR>
            1 1 2 0602a  praitu brahmaṇaspatiḥ pra devyetu sūnṛtā .<BR>
            1 1 2 0602c  acchā vīraṃ naryaṃ paṅktirādhasaṃ devā yajñaṃ nayantu naḥ .. 56<BR>
            1 1 2 0603a  ūrdhva ū ṣu ṇa ūtaye tiṣṭhā devo na savitā .<BR>
            1 1 2 0603c  ūrdhvo vājasya sanitā yadañjibhirvāghadbhirvihvayāmahe .. 57<BR>
            1 1 2 0604a  pra yo rāye ninīṣati marto yaste vaso dāśat .<BR>
            1 1 2 0604c  sa vīraṃ dhatte agna ukthaśaṃsinaṃ tmanā sahasrapoṣiṇam .. 58<BR>
            1 1 2 0605a  pra vo yahvaṃ purūṇāṃ viśāṃ devayatīnām .<BR>
            1 1 2 0605c  agniṃ sūktebhirvacobhirvṛṇīmahe yaṃsamidanya indhate .. 59<BR>
            1 1 2 0606a  ayamagniḥ suvīryasyeśe hi saubhagasya .<BR>
            1 1 2 0606c  rāya īśe svapatyasya gomata īśe vṛtrahathānām .. 60<BR>
            1 1 2 0607a  tvamagne gṛhapatistvaṃ hotā no adhvare .<BR>
            1 1 2 0607c  tvaṃ potā viśvavāra pracetā tākṣi yāsi ca vāryam .. 61<BR>
            1 1 2 0608a  sakhāyastvā vavṛmahe devaṃ martāsa ūtaye .<BR>
            1 1 2 0608c  apāṃ napātaṃ subhagaṃ sudaṃsasaṃ supratūrtimanehasam .. 62<BR>
       <BR>
            1 1 2 0701a  ā juhotā haviṣā marjayadhvaṃ ni hotāraṃ gṛhapatiṃ dadhidhvam .<BR>
            1 1 2 0701c  iḍaspade namasā rātahavyaṃ saparyatā yajataṃ pastyānām .. 63<BR>
            1 1 2 0702a  citra icchiśostaruṇasya vakṣatho na yo mātarāvanveti dhātave .<BR>
            1 1 2 0702c  anūdhā yadajījanadadhā cidā vavakṣatsadyo mahi dūtyā3ṃ caran .. 64<BR>
            1 1 2 0703a  idaṃ ta ekaṃ para ū ta ekaṃ tṛtīyena jyotiṣā saṃ viśasva .<BR>
            1 1 2 0703c  saṃveśanastanve3 cāruredhi priyo devānāṃ parame janitre .. 65<BR>
            1 1 2 0704a  imaṃ stomamarhate jātavedase rathamiva saṃ mahemā manīṣayā .<BR>
            1 1 2 0704c  bhadrā hi naḥ pramatirasya saṃsadyagne sakhye mā riṣāmā vayaṃ tava .. 66<BR>
            1 1 2 0705a  mūrdhānaṃ divo aratiṃ pṛthivyā vaiśvānaramṛta ā jātamagnim .<BR>
            1 1 2 0705c  kaviṃ samrājamatithiṃ janānāmāsannāḥ pātraṃ janayanta devāḥ .. 67<BR>
            1 1 2 0706a  vi tvadāpo na parvatasya pṛṣṭhādukthebhiragne janayanta devāḥ .<BR>
            1 1 2 0706c  taṃ tvā giraḥ suṣṭutayo vājayantyājiṃ na girvavāho jigyuraśvāḥ .. 68<BR>
            1 1 2 0707a  ā vo rājānamadhvarasya rudraṃ hotāraṃ satyayajaṃ rodasyoḥ .<BR>
            1 1 2 0707c  agniṃ purā tanayitnoracittāddhiraṇyarūpamavase kṛṇudhvam .. 69<BR>
            1 1 2 0708a  indhe rājā samaryo namobhiryasya pratīkamāhutaṃ ghṛtena .<BR>
            1 1 2 0708c  naro havyebhirīḍate sabādha āgniragramuṣasāmaśoci .. 70<BR>
            1 1 2 0709a  pra ketunā bṛhatā yātyagnirā rodasī vṛṣabho roravīti .<BR>
            1 1 2 0709c  divaścidantādupamāmudānaḍapāmupasthe mahiṣo vavardha .. 71<BR>
            1 1 2 0710a  agniṃ naro dīdhitibhiraṇyorhastacyutaṃ janayata praśastam .<BR>
            1 1 2 0710c  dūredṛśaṃ gṛhapatimathavyum .. 72<BR>
       <BR>
            1 1 2 0801a  abodhyagniḥ samidhā janānāṃ prati dhenumivāyatīmuṣāsam .<BR>
            1 1 2 0801c  yahvā iva pra vayāmujjihānāḥ pra bhānavaḥ sasrate nākamaccha .. 73<BR>
            1 1 2 0802a  pra bhūrjayantaṃ mahāṃ vipodhāṃ mūrairamūraṃ purāṃ darmāṇam .<BR>
            1 1 2 0802c  nayantaṃ gīrbhirvanā dhiyaṃ dhā hariśmaśruṃ na vārmaṇā dhanarcim .. 74<BR>
            1 1 2 0803a  śukraṃ te anyadyajataṃ te anyadviṣurūpe ahanī dyaurivāsi .<BR>
            1 1 2 0803c  viśvā hi māyā avasi svadhāvanbhadrā te pūṣanniha rātirastu.. 75<BR>
            1 1 2 0804a  iḍāmagne purudaṃsaṃ saniṃ goḥ śaśvattamaṃ havamānāya sādha .<BR>
            1 1 2 0804c  syānnaḥ sūnustanayo vijāvāgne sā te sumatirbhūtvasme .. 76<BR>
            1 1 2 0805a  pra hotā jāto mahānnabhovinnṛṣadmā sīdadapāṃ vivarte .<BR>
            1 1 2 0805c  dadhadyo dhāyī sute vayāṃsi yantā vasūni vidhate tanūpāḥ .. 77<BR>
            1 1 2 0806a  pra samrājamasurasya praśstaṃ puṃsaḥ kṛṣṭīnāmanumādyasya .<BR>
            1 1 2 0806c  indrasyeva pra tavasaskṛtāni vandadvārā vandamānā vivaṣṭu .. 78<BR>
            1 1 2 0807a  araṇyornihito jātavedā garbha ivetsubhṛto garbhiṇībhiḥ .<BR>
            1 1 2 0807c  divediva īḍyo jāgṛvadbhirhaviṣmadbhirmanuṣyebhiragniḥ .. 79<BR>
            1 1 2 0808a  sanādagne mṛṇasi yātudhānānna tvā rakṣāṃsi pṛtanāsu jigyuḥ .<BR>
            1 1 2 0808c  anu daha sahamūrānkayādo mā te hetyā mukṣata daivyāyāḥ .. 80<BR>
       <BR>
            1 1 2 0901a  agna ojiṣṭhamā bhara dyumnamasmabhyamadhrigo .<BR>
            1 1 2 0901c  pra no rāye panīyase ratsi vājāya panthām .. 81<BR>
            1 1 2 0902a  yadi vīro anu ṣyādagnimindhīta martyaḥ .<BR>
            1 1 2 0902c  ājuhvaddhavyamānuṣakśarma bhakṣīta daivyam .. 82<BR>
            1 1 2 0903a  tveṣaste dhūma ṛṇvati divi saṃ cchukra ātataḥ .<BR>
            1 1 2 0903c  sūro na hi dyutā tvaṃ kṛpā pāvaka rocase .. 83<BR>
            1 1 2 0904a  tvaṃ hi kṣaitavadyaśo 'gne mitro na patyase .<BR>
            1 1 2 0904c  tvaṃ vicarṣaṇe śravo vaso puṣṭiṃ na puṣyasi .. 84<BR>
            1 1 2 0905a  prātaragniḥ purupriyo viṣa stavetātithiḥ .<BR>
            1 1 2 0905c  viśve yasminnamartye havyaṃ martāsa indhate .. 85<BR>
            1 1 2 0906a  yadvāhiṣṭhaṃ tadagnaye bṛhadarca vibhāvaso .<BR>
            1 1 2 0906c  mahiṣīva tvadrayistvadvājā udīrate .. 86<BR>
            1 1 2 0907a  viśoviśo vo atithiṃ vājayantaḥ purupriyam .<BR>
            1 1 2 0907c  agniṃ vo duryaṃ vacaḥ stuṣe śūṣasya manmabhiḥ .. 87<BR>
            1 1 2 0908a  bṛhadvayo hi bhānave 'rcā devāyāgnaye .<BR>
            1 1 2 0908c  yaṃ mitraṃ na praśastaye martāso dadhire puraḥ .. 88<BR>
            1 1 2 0909a  aganma vṛtrahantamaṃ jyeṣṭhamagnimānavam .<BR>
            1 1 2 0909c  ya sma śrutarvannārkṣe bṛhadanīka idhyate .. 89<BR>
            1 1 2 0910a  jātaḥ pareṇa dharmaṇā yatsavṛdbhiḥ sahābhuvaḥ .<BR>
            1 1 2 0910c  pitā yatkaśyapasyāgniḥ śraddhā mātā manuḥ kaviḥ .. 90<BR>
       <BR>
            1 1 2 1001a  somaṃ rājānaṃ varuṇamagnimanvārabhāmahe .<BR>
            1 1 2 1001c  ādityaṃ viṣṇuṃ sūryaṃ brahmānaṃ ca bṛhaspatim .. 91<BR>
            1 1 2 1002a  ita eta udāruhandivaḥ pṛṣṭhānyā ruhan .<BR>
            1 1 2 1002c  pra bhūrjayo yathā pathodyāmaṅgiraso yayuḥ .. 92<BR>
            1 1 2 1003a  rāye agne mahe tvā dānāya samidhīmahi .<BR>
            1 1 2 1003c  īḍiṣvā hi mahe vṛṣaṃ dyāvā hotrāya pṛthivī .. 93<BR>
            1 1 2 1004a  dadhanve vā yadīmanu vocadbrahmeti veru tat .<BR>
            1 1 2 1004c  pari viśvāni kāvyā nemiścakramivābhuvat .. 94<BR>
            1 1 2 1005a  pratyagne harasā haraḥ śṛṇāhi viśvataspari .<BR>
            1 1 2 1005c  yātudhānasya rakṣaso balaṃ nyubjavīryam .. 95<BR>
            1 1 2 1006a  tvamagne vasūṃriha rudrāṃ ādityāṃ uta .<BR>
            1 1 2 1006c  yajā svadhvaraṃ janaṃ manujātaṃ ghṛtapruṣam .. 96<BR>
       <BR>
             dvitīya prapāṭhakaḥ .  prathamo 'rdhaḥ<BR>
            1 2 1 0101a  puru tvā dāśivāṃ voce 'riragne tava svidā .<BR>
            1 2 1 0101c  todasyeva śaraṇa ā mahasya .. 97<BR>
            1 2 1 0102a  pra hotre pūrvyaṃ vaco 'gnaye bharatā bṛhat .<BR>
            1 2 1 0102c  vipāṃ jyotīṃṣi bibhrate na vedhase .. 98<BR>
            1 2 1 0103a  agne vājasya gomata īśānaḥ sahaso yaho .<BR>
            1 2 1 0103c  asme dhehi jātavedo mahi śravaḥ .. 99<BR>
            1 2 1 0104a  agne yajiṣṭho adhvare devāṃ devayate yaja .<BR>
            1 2 1 0104c  hotā mandro vi rājasyati sridhaḥ .. 100<BR>
            1 2 1 0105a  jajñānaḥ sapta mātṛbhirmedhāmāśāsata śriye .<BR>
            1 2 1 0105c  ayaṃ dhruvo rayīṇāṃ ciketadā .. 101<BR>
            1 2 1 0106a  uta syā no divā matiraditirūtyāgamat .<BR>
            1 2 1 0106c  sā śantātā mayaskaradapa sridhaḥ .. 102<BR>
            1 2 1 0107a  īḍiṣvā hi pratīvyā3ṃ yajasva jātavedasam .<BR>
            1 2 1 0107c  cariṣṇudhūmamagṛbhītaśociṣam .. 103<BR>
            1 2 1 0108a  na tasya māyayā ca na ripurīśīta martyaḥ .<BR>
            1 2 1 0108c  yo agnaye dadāśa havyadātaye .. 104<BR>
            1 2 1 0109a  apa tyaṃ vṛjinaṃ ripuṃ stenamagne durādhyam .<BR>
            1 2 1 0109c  daviṣṭhamasya satpate kṛdhī sugam .. 105<BR>
            1 2 1 0110a  śruṣṭyagne navasya me stomasya vīra viśpate .<BR>
            1 2 1 0110c  ni māyinastapasā rakṣaso daha .. 106<BR>
       <BR>
            1 2 1 0201a  pra maṃhiṣṭhāya gāyata ṛtāvne bṛhate śukraśociṣe .<BR>
            1 2 1 0201c  upastutāso agnaye .. 107<BR>
            1 2 1 0202a  pra so agne tavotibhiḥ suvīrābhistarati vājakarmabhiḥ .<BR>
            1 2 1 0202c  yasya tvaṃ sakhyamāvitha .. 108<BR>
            1 2 1 0203a  taṃ gūrdhayā svarṇaraṃ devāso devamaratiṃ dadhanvire .<BR>
            1 2 1 0203c  devatrā havyamūhiṣe .. 109<BR>
            1 2 1 0204a  mā no hṛṇīthā atithiṃ vasuragniḥ purupraśasta eśaḥ .<BR>
            1 2 1 0204c  yaḥ suhotā svadhvaraḥ .. 110<BR>
            1 2 1 0205a  bhadro no agnirāhuto bhadrā rātiḥ subhaga bhadro adhvaraḥ .<BR>
            1 2 1 0205c  bhadrā uta praśastayaḥ .. 111<BR>
            1 2 1 0206a  yajiṣṭhaṃ tvā vavṛmahe devaṃ devatrā hotāramamartyam .<BR>
            1 2 1 0206c  asya yajñasya sukratum .. 112<BR>
            1 2 1 0207a  tadagne dyumnamā bhara yatsāsāhā sadane kaṃ cidatriṇam .<BR>
            1 2 1 0207c  manyuṃ janasya dūḍhyam .. 113<BR>
            1 2 1 0208a  yadvā u viśpatiḥ śitaḥ suprīto manuṣo viśe .<BR>
            1 2 1 0208c  viśvedagniḥ prati rakṣāṃsi sedhati .. 114<BR>
       <BR>
             .. ityāgneya parvaṃ kāṇḍam ..<BR>
       <BR>
            aindra kāṇḍam<BR>
            1 2 1 0301a  tadvo gāya sute sacā puruhūtāya satvane .<BR>
            1 2 1 0301c  śaṃ yadgave na śākine ..  115<BR>
            1 2 1 0302a  yaste nūnaṃ śatakratavindra dyumnitamo madaḥ .<BR>
            1 2 1 0302c  tena nūnaṃ made madeḥ .. 116<BR>
            1 2 1 0303a  gāva upa vadāvaṭe mahi yajñasya rapsudā .<BR>
            1 2 1 0303c  ubhā karṇā hiraṇyayā .. 117<BR>
            1 2 1 0304a  aramaśvāya gāyata śrutakakṣāraṃ gave .<BR>
            1 2 1 0304c  aramindrasya dhāmne .. 118<BR>
            1 2 1 0305a  tamindraṃ vājayāmasi mahe vṛtrāya hantave .<BR>
            1 2 1 0305c  sa vṛṣā vṛṣabho bhuvat .. 119<BR>
            1 2 1 0306a  tvamindra balādadhi sahaso jāta ojasaḥ .<BR>
            1 2 1 0306c  tvaṃ sanvṛṣanvṛṣedasi .. 120<BR>
            1 2 1 0307a  yajña indramavardhayadyadbhūmiṃ vyavartayat .<BR>
            1 2 1 0307c  cakrāṇa opaśaṃ divi .. 121<BR>
            1 2 1 0308a  yadindrāhaṃ tathā tvamīśīya vasva eka it .<BR>
            1 2 1 0308c  stotā me gosakhā syāt .. 122<BR>
            1 2 1 0309a  panyaṃpanyamitsotāra ā dhāvata madyāya .<BR>
            1 2 1 0309c  somaṃ vīrāya śūrāya .. 123<BR>
            1 2 1 0310a  idaṃ vaso sutamandhaḥ pibā supūrṇamudaram .<BR>
            1 2 1 0310c  anābhayinrarimā te .. 124<BR>
       <BR>
            1 2 1 0401a  uddhedabhi śrutāmaghaṃ vṛṣabhaṃ naryāpasam .<BR>
            1 2 1 0401c  astārameṣi sūrya .. 125<BR>
            1 2 1 0402a  yadadya kacca vṛtrahannudagā abhi sūrya .<BR>
            1 2 1 0402c  sarvaṃ tadindra te vaśe .. 126<BR>
            1 2 1 0403a  ya ānayatparāvataḥ sunītī turvaśaṃ yadum .<BR>
            1 2 1 0403c  indraḥ sa no yuvā sakhā .. 127<BR>
            1 2 1 0404a  mā na indrābhyā ' '3 diśaḥ sūro aktuṣvā yamata .<BR>
            1 2 1 0404c  tvā yujā vanema tat .. 128<BR>
            1 2 1 0405a  endra sānasiṃ rayiṃ sajitvānaṃ sadāsaham .<BR>
            1 2 1 0405c  varṣiṣṭhamūtaye bhara .. 129<BR>
            1 2 1 0406a  indraṃ vayaṃ mahādhana indramarbhe havāmahe .<BR>
            1 2 1 0406c  yujaṃ vṛtreṣu vajriṇam .. 130<BR>
            1 2 1 0407a  apibatkadruvaḥ sutamindraḥ sahasrabāhve .<BR>
            1 2 1 0407c  tatrādadiṣṭa pauṃsyam .. 131<BR>
            1 2 1 0408a  vayamindra tvāyavo 'bhi pra nonumo vṛṣan .<BR>
            1 2 1 0408c  viddhī tvā3sya no vaso .. 132<BR>
            1 2 1 0409a  ā ghā ye agnimindhate stṛṇanti barhirānuṣak .<BR>
            1 2 1 0409c  yeṣāmindro yuvā sakhā .. 133<BR>
            1 2 1 0410a  bhindhi viśvā apa dviṣaḥ pari bādho jahī mṛdhaḥ .<BR>
            1 2 1 0410c  vasu spārhaṃ tadā bhara .. 134<BR>
       <BR>
            1 2 1 0501a  iheva śṛṇva eṣāṃ kaśā hasteṣu yadvadān .<BR>
            1 2 1 0501c  ni yāmaṃ citramṛñjate .. 135<BR>
            1 2 1 0502a  ima u tvā vi cakṣate sakhāya indra sominaḥ .<BR>
            1 2 1 0502c  puṣṭāvanto yathā paśum .. 136<BR>
            1 2 1 0503a  samasya manyave viśo viśvā namanta kṛṣṭayaḥ .<BR>
            1 2 1 0503c  samudrāyeva sindhavaḥ .. 137<BR>
            1 2 1 0504a  devānāmidavo mahattadā vṛṇīmahe vayam .<BR>
            1 2 1 0504c  vṛṣṇāmasmabhyamūtaye .. 138<BR>
            1 2 1 0505a  somānāṃ svaraṇaṃ kṛṇuhi brahmaṇaspate .<BR>
            1 2 1 0505c  kakṣīvantaṃ ya auśijaḥ .. 139<BR>
            1 2 1 0506a  bodhanmanā idastu no vṛtrahā bhūryāsutiḥ .<BR>
            1 2 1 0506c  śṛṇotu śakra āśiṣam .. 140<BR>
            1 2 1 0507a  adya no deva savitaḥ prajāvatsāvīḥ saubhagam .<BR>
            1 2 1 0507c  parā duḥṣvapnyaṃ suva .. 141<BR>
            1 2 1 0508a  kvā3sya vṛṣabho yuvā tuvigrīvo anānataḥ .<BR>
            1 2 1 0508c  brahmā kastaṃ saparyati .. 142<BR>
            1 2 1 0509a  upahvare girīṇāṃ saṅgame ca nadīnām .<BR>
            1 2 1 0509c  dhiyā vipro ajāyata .. 143<BR>
            1 2 1 0510a  pra samrājaṃ carṣaṇīnāmindraṃ stotā navyaṃ gīrbhiḥ .<BR>
            1 2 1 0510c  naraṃ nṛṣāhaṃ maṃhiṣṭham .. 144<BR>
       <BR>
             dvitīya prapāṭhakaḥ .  dvitīyo 'rdhaḥ<BR>
            1 2 2 0601a  apādu śiprayandhasaḥ sudakṣasya prahoṣiṇaḥ .<BR>
            1 2 2 0601c  indrorindro yavāśiraḥ .. 145<BR>
            1 2 2 0602a  imā u tvā puruvaso 'bhi pra nonavurgiraḥ .<BR>
            1 2 2 0602c  gāvo vatsaṃ na dhenavaḥ .. 146<BR>
            1 2 2 0603a  atrāha goramanvata nāma tvaṣṭurapīcyam .<BR>
            1 2 2 0603c  itthā candramaso gṛhe .. 147<BR>
            1 2 2 0604a  yadindro anayadrito mahīrapo vṛṣantamaḥ .<BR>
            1 2 2 0604c  tatra pūṣābhuvatsacā .. 148<BR>
            1 2 2 0605a  gaurdhayati marutāṃ śravasyurmātā maghonām<BR>
            1 2 2 0605c  yuktā vahnī rathānām .. 149<BR>
            1 2 2 0606a  upa no haribhiḥ sutaṃ yāhi madānāṃ pate .<BR>
            1 2 2 0606c  upa no haribhiḥ sutam .. 150<BR>
            1 2 2 0607a  iṣṭā hotrā asṛkṣatendraṃ vṛdhanto adhvare .<BR>
            1 2 2 0607c  acchāvabhṛthamojasā .. 151<BR>
            1 2 2 0608a  ahamiddhi pituṣpari medhāmṛtasya jagraha .<BR>
            1 2 2 0608c  ahaṃ sūrya ivājani .. 152<BR>
            1 2 2 0609a  revatīrnaḥ sadhamāda indre santu tuvivājāḥ .<BR>
            1 2 2 0609c  kṣumanto yābhirmadema .. 153<BR>
            1 2 2 0610a  somaḥ pūṣā ca cetaturviśvāsāṃ sukṣitīnām .<BR>
            1 2 2 0610c  devatrā rathyorhitā .. 154<BR>
       <BR>
            1 2 2 0701a  pāntamā vo andhasa indramabhi pra gāyata .<BR>
            1 2 2 0701c  viśvāsāhaṃ śatakratuṃ maṃhiṣṭhaṃ carṣaṇīnām .. 155<BR>
            1 2 2 0702a  pra va indrāya mādanaṃ haryaśvāya gāyata .<BR>
            1 2 2 0702c  sakhāyaḥ somapāvne .. 156<BR>
            1 2 2 0703a  vayamu tvā tadidarthā indra tvāyantaḥ sakhāyaḥ .<BR>
            1 2 2 0703c  kaṇvā ukthebhirjarante .. 157<BR>
            1 2 2 0704a  indrāya madvane sutaṃ pari ṣṭobhantu no giraḥ .<BR>
            1 2 2 0704c  arkamarcantu kāravaḥ .. 158<BR>
            1 2 2 0705a  ayaṃ ta indra somo nipūto adhi barhiṣi .<BR>
            1 2 2 0705c  ehīmasya dravā piba .. 159<BR>
            1 2 2 0706a  surūpakṛtnumūtaye sudughāmiva goduhe .<BR>
            1 2 2 0706c  juhūmasi dyavidyavi .. 160<BR>
            1 2 2 0707a  abhi tvā vṛṣabhā sute sutaṃ sṛjāmi pītaye .<BR>
            1 2 2 0707c  tṛmpā vyaśnuhī madam .. 161<BR>
            1 2 2 0708a  ya indra camaseṣvā somaścamūṣu te sutaḥ .<BR>
            1 2 2 0708c  pibedasya tvamīśiṣe .. 162<BR>
            1 2 2 0709a  yogeyoge tavastaraṃ vājevāje havāmahe .<BR>
            1 2 2 0709c  sakhāya indramūtaye .. 163<BR>
            1 2 2 0710a  ā tvetā ni ṣīdatendramabhi pra gāyata .<BR>
            1 2 2 0710c  sakhāyaḥ stomavāhasaḥ .. 164<BR>
       <BR>
            1 2 2 0801a  idaṃ hyanvojasā sutaṃ rādhānāṃ pate .<BR>
            1 2 2 0801c  pibā tvā3sya girvaṇaḥ .. 165<BR>
            1 2 2 0802a  mahāṃ indraḥ puraśca no mahitvamastu vajriṇe .<BR>
            1 2 2 0802c  dyaurna prathinā śavaḥ .. 166<BR>
            1 2 2 0803a  ā tū na indra kṣumantaṃ citraṃ grābhaṃ saṃ gṛbhāya .<BR>
            1 2 2 0803c  mahāhastī dakṣiṇena .. 167<BR>
            1 2 2 0804a  abhi pra gopatiṃ girendramarca yathā vide .<BR>
            1 2 2 0804c  sūnuṃ satyasya satpatim .. 168<BR>
            1 2 2 0805a  kayā naścitra ā bhuvadūtī sadāvṛdhaḥ sakhā .<BR>
            1 2 2 0805c  kayā śaciṣṭhayā vṛtā .. 169<BR>
            1 2 2 0806a  tyamu vaḥ satrāsāhaṃ viśvāsu gīrṣvāyatam .<BR>
            1 2 2 0806c  ā cyāvayasyūtaye .. 170<BR>
            1 2 2 0807a  sadasaspatimadbhutaṃ priyamindrasya kāmyam .<BR>
            1 2 2 0807c  saniṃ medhāmayāsiṣam .. 171<BR>
            1 2 2 0808a  ye te panthā adho divo yebhirvyaśvamairayaḥ .<BR>
            1 2 2 0808c  uta śroṣantu no bhuvaḥ .. 172<BR>
            1 2 2 0809a  bhadraṃbhadraṃ na ā bhareṣamūrjaṃ śatakrato .<BR>
            1 2 2 0809c  yadindra mṛḍayāsi naḥ .. 173<BR>
            1 2 2 0810a  asti somo ayaṃ sutaḥ pibantyasya marutaḥ .<BR>
            1 2 2 0810c  uta svarājo aśvinā .. 174<BR>
       <BR>
            1 2 2 0901a  īṅkhayantīrapasyuva indraṃ jātamupāsate .<BR>
            1 2 2 0901c  vanvānāsaḥ suvīryam .. 175<BR>
            1 2 2 0902a  na ki devā inīmasi na kyā yopayāmasi .<BR>
            1 2 2 0902c  mantraśrutyaṃ carāmasi .. 176<BR>
            1 2 2 0903a  doṣo āgādbṛhadgāya dyumadgāmannātharvaṇa .<BR>
            1 2 2 0903c  stuhi devaṃ savitāram .. 177<BR>
            1 2 2 0904a  eṣo uṣā apūrvyā vyucchati priyā divaḥ .<BR>
            1 2 2 0904c  stuṣe vāmaśvinā bṛhat .. 178<BR>
            1 2 2 0905a  indro dadhīco asthabhirvṛtrāṇyapratiṣkutaḥ .<BR>
            1 2 2 0905c  jaghāna navatīrnava .. 179<BR>
            1 2 2 0906a  indrehi matsyandhaso viśvebhiḥ somaparvabhiḥ .<BR>
            1 2 2 0906c  mahāṃ abhiṣṭirojasā .. 180<BR>
            1 2 2 0907a  ā tū na indra vṛtrahannasmākamardhamā gahi .<BR>
            1 2 2 0907c  mahānmahībhirūtibhiḥ .. 181<BR>
            1 2 2 0908a  ojastadasya titviṣa ubhe yatsamavartayat .<BR>
            1 2 2 0908c  indraścarmeva rodasī .. 182<BR>
            1 2 2 0909a  ayamu te samatasi kapota iva garbhadhim .<BR>
            1 2 2 0909c  vacastaccinna ohase .. 183<BR>
            1 2 2 0910a  vāta ā vātu beṣajaṃ śambhu mayobhu no hṛde .<BR>
            1 2 2 0910c  pra na ayūṃṣi tāriṣat .. 184<BR>
       <BR>
            1 2 2 1001a  yaṃ rakṣanti pracetaso varuṇo mitro aryamā .<BR>
            1 2 2 1001c  na kiḥ sa dabhyate janaḥ .. 185<BR>
            1 2 2 1002a  gavyo ṣu ṇo yathā purāśvayota rathayā .<BR>
            1 2 2 1002c  varivasyā mahonām .. 186<BR>
            1 2 2 1003a  imāsta indra pṛśnayo ghṛtaṃ duhata āśiram .<BR>
            1 2 2 1003c  enāmṛtasya pipyuṣīḥ .. 187<BR>
            1 2 2 1004a  ayā dhiyā ca gavyayā puruṇāmanpuruṣṭuta .<BR>
            1 2 2 1004c  yatsomesoma ābhuvaḥ .. 188<BR>
            1 2 2 1005a  pāvakā naḥ sarasvatī vājebhirvājinīvatī .<BR>
            1 2 2 1005c  yajñaṃ vaṣṭu dhiyāvasuḥ .. 189<BR>
            1 2 2 1006a  ka imaṃ nāhuṣīṣvā indraṃ somasya tarpayāt .<BR>
            1 2 2 1006c  sa no vasūnyā bharāt .. 190<BR>
            1 2 2 1007a  ā yāhi suṣumā hi ta indra somaṃ pibā imam .<BR>
            1 2 2 1007c  edaṃ barhiḥ sado mama .. 191<BR>
            1 2 2 1008a  mahi trīṇāmavarastu dyukṣaṃ mitrasyāryamṇaḥ .<BR>
            1 2 2 1008c  durādharṣaṃ varuṇasya .. 192<BR>
            1 2 2 1009a  tvāvataḥ purūvaso vayamindra praṇetaḥ .<BR>
            1 2 2 1009c  smasi sthātarharīṇām .. 193<BR>
       <BR>
             tṛtīya prapāṭhakaḥ .  prathamo 'rdhaḥ<BR>
            1 3 1 0101a  uttvā mandantu somāḥ kṛṇuṣva rādho adrivaḥ .<BR>
            1 3 1 0101c  ava brahmadviṣo jahi .. 194<BR>
            1 3 1 0102a  girvaṇaḥ pāhi naḥ sutaṃ madhordhārābhirajyase .<BR>
            1 3 1 0102c  indra tvādātamidyaśaḥ .. 195<BR>
            1 3 1 0103a  sadā va indraścarkṛṣadā upo nu sa saparyan .<BR>
            1 3 1 0103c  na devo vṛtaḥ śūra indraḥ .. 196<BR>
            1 3 1 0104a  ā tvā viśantvindavaḥ samudramiva sindhavaḥ .<BR>
            1 3 1 0104c  na tvāmindrāti ricyate .. 197<BR>
            1 3 1 0105a  indramidgāthino bṛhadindramarkebhirarkiṇaḥ .<BR>
            1 3 1 0105c  indraṃ vāṇīranūṣata .. 198<BR>
            1 3 1 0106a  indra iṣe dadātu na ṛbhukṣaṇamṛbhuṃ rayim .<BR>
            1 3 1 0106c  vājī dadātu vājinam .. 199<BR>
            1 3 1 0107a  indro aṅga mahadbhayamabhī ṣadapa cucyavat .<BR>
            1 3 1 0107c  sa hi sthiro vicarṣaṇiḥ .. 200<BR>
            1 3 1 0108c  imā u tvā sutesute nakṣante girvaṇo giraḥ .<BR>
            1 3 1 0108a  gāvo vatsaṃ na dhenavaḥ .. 201<BR>
            1 3 1 0109a  indrā nu pūṣaṇā vayaṃ sakhyāya svastaye .<BR>
            1 3 1 0109c  huvema vājasātaye .. 202<BR>
            1 3 1 0110a  na ki indra tvaduttaraṃ na jyāyo asti vṛtrahan .<BR>
            1 3 1 0110c  na kyevaṃ yathā tvam .. 203<BR>
       <BR>
            1 3 1 0201a  taraṇiṃ vo janānāṃ tradaṃ vājasya gomataḥ .<BR>
            1 3 1 0201c  samānamu pra śaṃsiṣam .. 204<BR>
            1 3 1 0202a  asṛgramindra te giraḥ prati tvāmudahāsata .<BR>
            1 3 1 0202c  sajoṣā vṛṣabhaṃ patim .. 205<BR>
            1 3 1 0203a  sunītho ghā sa martyo yaṃ maruto yamaryamā .<BR>
            1 3 1 0203c  mitrāspāntyadruhaḥ .. 206<BR>
            1 3 1 0204a  yadvīḍāvindra yatsthire yatparśāne parābhṛtam .<BR>
            1 3 1 0204c  vasu spārhaṃ tadā bhara .. 207<BR>
            1 3 1 0205a  śrutaṃ vo vṛtrahantamaṃ pra śardhaṃ carṣaṇīnām .<BR>
            1 3 1 0205c  āśiṣe rādhase mahe .. 208<BR>
            1 3 1 0206a  araṃ ta indra śravase gamema śūra tvāvataḥ .<BR>
            1 3 1 0206c  araṃ śakra paremaṇi .. 209<BR>
            1 3 1 0207a  dhānāvantaṃ karambhiṇamapūpavantamukthinam .<BR>
            1 3 1 0207c  indra prātarjuṣasva naḥ .. 210<BR>
            1 3 1 0208a  apāṃ phenena namuceḥ śira indrodavartayaḥ .<BR>
            1 3 1 0208c  viśvā yadajaya spṛdhaḥ .. 211<BR>
            1 3 1 0209a  ime ta indra somāḥ sutāso ye ca sotvāḥ .<BR>
            1 3 1 0209c  teṣāṃ matsva prabhūvaso .. 212<BR>
            1 3 1 0210a  tubhyaṃ sutāsaḥ somāḥ stīrṇaṃ barhirvibhāvaso .<BR>
            1 3 1 0210c  stotṛbhya indra mṛḍaya .. 213<BR>
       <BR>
            1 3 1 0301a  ā va indra kṛviṃ yathā vājayantaḥ śatakratum .<BR>
            1 3 1 0301c  maṃhiṣṭhaṃ siñca indubhiḥ .. 214<BR>
            1 3 1 0302a  ataścidindra na upā yāhi śatavājayā .<BR>
            1 3 1 0302c  iṣā sahasravājayā .. 215<BR>
            1 3 1 0303a  ā bundaṃ vṛtrahā dade jātaḥ pṛcchadvi mātaram .<BR>
            1 3 1 0303c  ka ugrāḥ ke ha śṛṇvire .. 216<BR>
            1 3 1 0304a  bṛbadukthaṃ havāmahe sṛprakarasnamūtaye .<BR>
            1 3 1 0304c  sādhaḥ kṛṇvantamavase .. 217<BR>
            1 3 1 0305a  ṛjunītī no varuṇo mitro nayati vidvān .<BR>
            1 3 1 0305c  aryamā devaiḥ sajoṣāḥ .. 218<BR>
            1 3 1 0306a  dūrādiheva yatsato 'ruṇapsuraśiśvitat .<BR>
            1 3 1 0306c  vi bhānuṃ viśvathātanat .. 219<BR>
            1 3 1 0307a  ā no mitrāvaruṇā ghṛtairgavyūtimukṣatam .<BR>
            1 3 1 0307c  madhvā rajāṃsi sukratū .. 220<BR>
            1 3 1 0308a  udu tye sūnavo giraḥ kāṣṭhā yajñeṣvatnata .<BR>
            1 3 1 0308c  vāśrā abhijñu yātave .. 221<BR>
            1 3 1 0309a  idaṃ viṣṇurvi cakrame tredhā ni dadhe padam .<BR>
            1 3 1 0309c  samūḍhamasya pāṃsule .. 222<BR>
       <BR>
            1 3 1 0401a  atīhi manyuṣāviṇaṃ suṣuvāṃsamuperaya .<BR>
            1 3 1 0401c  asya rātau sutaṃ piba .. 223<BR>
            1 3 1 0402a  kadu pracetase mahe vaco devāya śasyate .<BR>
            1 3 1 0402c  tadidhyasya vardhanam .. 224<BR>
            1 3 1 0403a  ukthaṃ ca na śasyamānaṃ nāgo rayirā ciketa .<BR>
            1 3 1 0403c  na gāyatraṃ gīyamānam .. 225<BR>
            1 3 1 0404a  indra ukthebhirmandiṣṭho vājānāṃ ca vājapatiḥ .<BR>
            1 3 1 0404c  harivāntsutānāṃ sakhā .. 226<BR>
            1 3 1 0405a  ā yāhyupa naḥ sutaṃ vājebhirmā hṛṇīyathāḥ .<BR>
            1 3 1 0405c  mahāṃ iva yuvajāniḥ .. 227<BR>
            1 3 1 0406a  kadā vaso stotraṃ haryata ā ava śmaśā rudhadvāḥ .<BR>
            1 3 1 0406c  dīrghaṃ sutam vātāpyāya .. 228<BR>
            1 3 1 0407a  brāhmaṇādindra rādhasaḥ pibā somamṛtūṃ ranu .<BR>
            1 3 1 0407c  tavedaṃ sakhyamastṛtam .. 229<BR>
            1 3 1 0408a  vayaṃ ghā te api smasi stotāra indra girvaṇaḥ .<BR>
            1 3 1 0408c  tvaṃ no jinva somapāḥ .. 230<BR>
            1 3 1 0409a  endra pṛkṣu kāsu cinnṛmṇaṃ tanūṣu dhehi naḥ .<BR>
            1 3 1 0409c  satrājidugra pauṃsyam .. 231<BR>
            1 3 1 0410a  evā hyasi vīrayurevā śūra uta sthiraḥ .<BR>
            1 3 1 0410c  evā te rādhyaṃ manaḥ .. 232<BR>
       <BR>
            1 3 1 0501a  abhi tvā śūra nonumo 'dugdhā iva dhenavaḥ .<BR>
            1 3 1 0501c  īśānamasya jagataḥ svardṛśamīśānamindra tasthuṣaḥ .. 233<BR>
            1 3 1 0502a  tvāmiddhi havāmahe sātau vājasya kārvaḥ .<BR>
            1 3 1 0502c  tvāṃ vṛtreṣvindra satpatiṃ narastvāṃ kāṣṭhāsvarvataḥ .. 234<BR>
            1 3 1 0503a  abhi pra vaḥ surādhasamindramarca yathā vide .<BR>
            1 3 1 0503c  yo jaritṛbhyo maghavā purūvasuḥ sahasreṇeva śikṣati .. 235<BR>
            1 3 1 0504a  taṃ vo dasmamṛtīṣahaṃ vasormandānamandhasaḥ .<BR>
            1 3 1 0504c  abhi vatsaṃ na svasareṣu dhenava indraṃ gīrbhirnavāmahe .. 236<BR>
            1 3 1 0505a  tarobhirvo vidadvasumindraṃ sabādha ūtaye .<BR>
            1 3 1 0505c  bṛhadgāyantaḥ sutasome adhvare huve bharaṃ na kāriṇam .. 237<BR>
            1 3 1 0506a  taraṇiritsiṣāsati vājaṃ purandhyā yujā .<BR>
            1 3 1 0506c  ā va indraṃ puruhūtaṃ name girā nemiṃ taṣṭeva sudruvam .. 238<BR>
            1 3 1 0507a  pibā sutasya rasino matsvā na indra gomataḥ .<BR>
            1 3 1 0507c  āpirno bodhi sadhamādye vṛdhe3 'smāṃ avantu te dhiyaḥ .. 239<BR>
            1 3 1 0508a  tvaṃ hyehi cerave vidā bhagaṃ vasuttaye .<BR>
            1 3 1 0508c  udvāvṛṣasva maghavangaviṣṭaya udindrāśvamiṣṭaye .. 240<BR>
            1 3 1 0509a  na hi vaścaramaṃ ca na vasiṣṭhaḥ parimaṃste .<BR>
            1 3 1 0509c  asmākamadya marutaḥ sute sacā viśve pibantu kāminaḥ .. 241<BR>
            1 3 1 0510a  mā cidanyadvi śaṃsata sakhāyo mā riṣaṇyata .<BR>
            1 3 1 0510c  indramitstotā vṛṣaṇaṃ sacā sute muhurukthā ca śaṃsata .. 242<BR>
       <BR>
             tṛtīya prapāṭhakaḥ .  dvitīyo 'rdhaḥ<BR>
            1 3 1 0601a  na kiṣṭaṃ karmaṇā naśadyaścakāra sadāvṛdham .<BR>
            1 3 1 0601c  indraṃ na yajñairviśvagūrtamṛbhvasamadhṛṣṭaṃ dhṛṣṇumojasā .. 243<BR>
            1 3 2 0602a  ya ṛte cidabhiśriṣaḥ purā jatrubhya ātṛdaḥ .<BR>
            1 3 2 0602c  sandhātā sandhiṃ maghavā purūvasurniṣkartā vihrutaṃ punaḥ .. 244<BR>
            1 3 2 0603a  ā tvā sahasramā śataṃ yuktā rathe hiraṇyaye .<BR>
            1 3 2 0603c  brahmayujo haraya indra keśino vahantu somapītaye .. 245<BR>
            1 3 2 0604a  ā mandrairindra haribhiryāhi mayūraromabhiḥ .<BR>
            1 3 2 0604c  mā tvā ke cinni yemurinna pāśino 'ti dhanveva tāṃ ihi .. 246<BR>
            1 3 2 0605a  tvamaṅga pra śaṃsiṣo devaḥ śaviṣṭha martyam .<BR>
            1 3 2 0605c  na tvadanyo maghavannasti marḍitendra bravīmi te vacaḥ .. 247<BR>
            1 3 2 0606a  tvamindra yaśā asyṛjīṣī śavasaspatiḥ .<BR>
            1 3 2 0606c  tvaṃ vṛtrāṇi haṃsyapratīnyeka itpurvanuttaścarṣaṇīdhṛtiḥ .. 248<BR>
            1 3 2 0607a  indramiddevatātaya indraṃ prayatyadhvare .<BR>
            1 3 2 0607c  indraṃ samīke vanino havāmaha indraṃ dhanasya sātaye .. 249<BR>
            1 3 2 0608a  imā u tvā purūvaso giro vardhantu yā mama .<BR>
            1 3 2 0608c  pāvakavarṇāḥ śucayo vipaścito 'bhi stomairanūṣata .. 250<BR>
            1 3 2 0609a  udu tye madhumattamā gira stomāsa īrate .<BR>
            1 3 2 0609c  satrājito dhanasā akṣitotayo vājayanto rathā iva .. 251<BR>
            1 3 2 0610a  yathā gauro apā kṛtaṃ tṛṣyannetyaveriṇam .<BR>
            1 3 2 0610c  āpitve naḥ prapitve tūyamā gahi kaṇveṣu su sacā piba .. 252<BR>
       <BR>
            1 3 2 0701a  śagdhyū3ṣu śacīpata indra viśvābhirūtibhiḥ .<BR>
            1 3 2 0701c  bhagaṃ na hi tvā yaśasaṃ vasuvidamanu śūra carāmasi .. 253<BR>
            1 3 2 0702a  yā indra bhuja ābharaḥ svarvāṃ asurebhyaḥ .<BR>
            1 3 2 0702c  stotāraminmaghavannasya vardhaya ye ca tve vṛktabarhiṣaḥ .. 254<BR>
            1 3 2 0703a  pra mitrāya prāryamṇe sacathyamṛtāvaso .<BR>
            1 3 2 0703c  varūthye3 varuṇe chandyaṃ vacaḥ stotraṃ rājasu gāyata .. 255<BR>
            1 3 2 0704a  abhi tvā pūrvapītaya indra stomebhirāyavaḥ .<BR>
            1 3 2 0704c  samīcīnāsa ṛbhavaḥ samasvaranrudrā gṛṇanta pūrvyam .. 256<BR>
            1 3 2 0705a  pra va indrāya bṛhate maruto brahmārcata .<BR>
            1 3 2 0705c  vṛtraṃ hanati vṛtrahā śatakraturvajreṇa śataparvaṇā .. 257<BR>
            1 3 2 0706a  bṛhadindrāya gāyata maruto vṛtrahantamam .<BR>
            1 3 2 0706c  yena jyotirajanayannṛtāvṛdho devaṃ devāya jāgṛvi .. 258<BR>
            1 3 2 0707a  indra kratuṃ na ā bhara pitā putrebhyo yathā .<BR>
            1 3 2 0707c  śikṣā ṇo asminpuruhūta yāmani jīvā jyotiraśīmahi .. 259<BR>
            1 3 2 0708a  mā na indra parā vṛṇagbhavā naḥ sadhamādye .<BR>
            1 3 2 0708c  tvaṃ na ūtī tvaminna āpyam mā na indra parā vṛṇak .. 260<BR>
            1 3 2 0709a  vayaṃ gha tvā sutāvanta āpo na vṛktabarhiṣaḥ .<BR>
            1 3 2 0709c  pavitrasya prasravaṇeṣu vṛtrahanpari stotāra āsate .. 261<BR>
            1 3 2 0710a  yadindra nāhuṣīṣvā ojo nṛmṇaṃ ca kṛṣṭiṣu .<BR>
            1 3 2 0710c  yadvā pañca kṣitīnāṃ dyumnamā bhara satrā viśvāni pauṃsyā .. 262<BR>
       <BR>
            1 3 2 0801a  satyamitthā vṛṣedasi vṛṣajūtirno 'vitā .<BR>
            1 3 2 0801c  vṛṣā hyugra śṛṇviṣe parāvati vṛṣo arvāvati śrutaḥ .. 263<BR>
            1 3 2 0802a  yacchakrāsi parāvati yadarvāvati vṛtrahan .<BR>
            1 3 2 0802c  atastvā gīrbhirdyugadindra keśibhiḥ sutāvāṃ ā vivāsati .. 264<BR>
            1 3 2 0803a  abhi vo vīramandhaso madeṣu gāya girā mahā vicetasam .<BR>
            1 3 2 0803c  indraṃ nāma śrutyaṃ śākinaṃ vaco yathā .. 265<BR>
            1 3 2 0804a  indra tridhātu śaraṇaṃ trivarūthaṃ svastaye .<BR>
            1 3 2 0804c  chardiryaccha maghavadbhyaśca mahyaṃ ca yāvayā didyumebhyaḥ .. 266<BR>
            1 3 2 0805a  śrāyanta iva sūryaṃ viśvedindrasya bhakṣata .<BR>
            1 3 2 0805c  vasūni jāto janimānyojasā prati bhāgaṃ na dīdhimaḥ .. 267<BR>
            1 3 2 0806a  na sīmadeva āpa tadiṣaṃ dīrghāyo martyaḥ .<BR>
            1 3 2 0806c  etagvā cidyā etaśo yuyojata indro harī yuyojate .. 268<BR>
            1 3 2 0807a  ā no viśvāsu havyamindraṃ samatsu bhūṣata .<BR>
            1 3 2 0807c  upa brahmāṇi savanāni vṛtrahanparamajyā ṛcīṣama .. 269<BR>
            1 3 2 0808a  tavedindrāvamaṃ vasu tvaṃ puṣyasi madhyamam .<BR>
            1 3 2 0808c  satrā viśvasya paramasya rājasi na kiṣṭvā goṣu vṛṇvate .. 270<BR>
            1 3 2 0809a  kveyatha kvedasi purutrā ciddhi te manaḥ .<BR>
            1 3 2 0809c  alarṣi yudhma khajakṛtpurandara pra gāyatrā agāsiṣuḥ .. 271<BR>
            1 3 2 0810a  vayamenamidā hyopīpemeha vajriṇam .<BR>
            1 3 2 0810c  tasmā u adya savane sutaṃ bharā nūnaṃ bhūṣata śrute .. 272<BR>
       <BR>
            1 3 2 0901a  yo rājā carṣaṇīnāṃ yātā rathebhiradhriguḥ .<BR>
            1 3 2 0901c  viśvāsāṃ tarutā pṛtanānāṃ jyeṣṭhaṃ yo vṛtrahā gṛṇe .. 273<BR>
            1 3 2 0902a  yata indra bhayāmahe tato no abhayaṃ kṛdhi .<BR>
            1 3 2 0902c  maghavañchagdhi tava tanna ūtaye vi dviṣo vi mṛdho jahi .. 274<BR>
            1 3 2 0903a  vāstoṣpate dhruvā sthūṇāṃ satraṃ somyānām .<BR>
            1 3 2 0903c  drapsaḥ purāṃ bhettā śaśvatīnāmindro munīnāṃ sakhā .. 275<BR>
            1 3 2 0904a  baṇmahāṃ asi sūrya baḍāditya mahāṃ asi .<BR>
            1 3 2 0904c  mahaste sato mahimā paniṣṭama mahnā deva mahāṃ asi .. 276<BR>
            1 3 2 0905a  aśvī rathī surūpa idgomāṃ yadindra te sakhā .<BR>
            1 3 2 0905c  śvātrabhājā vayasā sacate sadā candrairyāti sabhāmupa .. 277<BR>
            1 3 2 0906a  yaddyāva indra te śataṃ śataṃ bhūmīruta syuḥ .<BR>
            1 3 2 0906c  na tvā vajrintsahasraṃ sūryā anu na jātamaṣṭa rodasī .. 278<BR>
            1 3 2 0907a  yadindra prāgapāgudagnyagvā hūyase nṛbhiḥ .<BR>
            1 3 2 0907c  simā purū nṛṣūto asyānave 'si praśardha turvaśe .. 279<BR>
            1 3 2 0908a  kastamindra tvā vasavā martyo dadharṣati .<BR>
            1 3 2 0908c  śraddhā hi te maghavanpārye divi vājī vājaṃ siṣāsati .. 280<BR>
            1 3 2 0909a  indrāgnī apādiyaṃ pūrvāgātpadvatībhyaḥ .<BR>
            1 3 2 0909c  hitvā śiro jihvayā rārapaccarattriṃśatpadā nyakramīt .. 281<BR>
            1 3 2 0910a  indra nedīya edihi mitamedhābhirūtibhiḥ .<BR>
            1 3 2 0910c  ā śaṃ tama śaṃ tamābhirabhiṣṭibhirā svāpe svāpibhiḥ .. 282<BR>
       <BR>
            1 3 2 1001a  ita ūtī vo ajaraṃ prahetāramaprahitam .<BR>
            1 3 2 1001c  āśuṃ jetāraṃ hetāraṃ rathītamamatūrtaṃ tugriyāvṛdham .. 283<BR>
            1 3 2 1002a  mo ṣu tvā vāghataśca nāre asmanni rīraman .<BR>
            1 3 2 1002c  ārāttādvā sadhamādaṃ na ā gahīha vā sannupa śrudhi .. 284<BR>
            1 3 2 1003a  sunota somapāvne somamindrāya vajriṇe .<BR>
            1 3 2 1003c  pacatā paktīravase kṛṇudhvamitpṛṇannitpṛṇate mayaḥ .. 285<BR>
            1 3 2 1004a  yaḥ satrāhā vicarṣaṇirindraṃ taṃ hūmahe vayam .<BR>
            1 3 2 1004c  sahasramanyo tuvinṛmṇa satpate bhavā samatsu no vṛdhe .. 286<BR>
            1 3 2 1005a  śacībhirnaḥ śacīvasū divānaktaṃ diśasyatam .<BR>
            1 3 2 1005c  mā vāṃ rātirupa dasatkadā ca nāsmadrātiḥ kadā ca na .. 287<BR>
            1 3 2 1006a  yadā kadā ca mīḍhuṣe stotā jareta martyaḥ .<BR>
            1 3 2 1006c  ādidvandeta varuṇaṃ vipā girā dharttāraṃ vivratānām .. 288<BR>
            1 3 2 1007a  pāhi gā andhaso mada indrāya medhyātithe .<BR>
            1 3 2 1007c  yaḥ sammiślo haryoryo hiraṇyaya indro vajrī hiraṇyayaḥ .. 289<BR>
            1 3 2 1008a  ubhayaṃ śṛṇavacca na indro arvāgidaṃ vacaḥ .<BR>
            1 3 2 1008c  satrācyā maghavāntsomapītaye dhiyā śaviṣṭha ā gamat .. 290<BR>
            1 3 2 1009a  mahe ca na tvādrivaḥ parā śulkāya dīyase .<BR>
            1 3 2 1009c  na sahasrāya nāyutāye vajrivo na śatāya śatāmagha .. 291<BR>
            1 3 2 1010a  vasyāṃ indrāsi me pituruta bhrāturabhuñjataḥ .<BR>
            1 3 2 1010c  mātā ca me chadayathaḥ samā vaso vasutvanāya rādhase .. 292<BR>
       <BR>
             caturtha prapāṭhakaḥ .  prathamo 'rdhaḥ<BR>
            1 4 1 0101a  ima indrāya sunvire somāso dadhyāśiraḥ .<BR>
            1 4 1 0101c  tāṃ ā madāya vajrahasta pītaye haribhyāṃ yāhyoka ā .. 293<BR>
            1 4 1 0102a  ima indra madāya te somāścikitra ukithanaḥ .<BR>
            1 4 1 0102c  madhoḥ papāna upa no giraḥ śṛṇu rāsva stotrāya girvaṇaḥ .. 294<BR>
            1 4 1 0103a  ā tvā3dya sabardughāṃ huve gāyatravepasam .<BR>
            1 4 1 0103c  indraṃ dhenuṃ sudughāmanyāmiṣamurudhārāmaraṅkṛtam .. 295<BR>
            1 4 1 0104a  na tvā bṛhanto adrayo varanta indra vīḍavaḥ .<BR>
            1 4 1 0104c  yacchikṣasi stuvate māvate vasu na kiṣṭadā mināti te .. 296<BR>
            1 4 1 0105a  ka īṃ veda sute sacā pibantaṃ kadvayo dadhe .<BR>
            1 4 1 0105c  ayaṃ yaḥ puro vibhinatyojasā mandānaḥ śipryandhasaḥ .. 297<BR>
            1 4 1 0106a  yadindra śāso avrataṃ cyāvayā sadasaspari .<BR>
            1 4 1 0106c  asmākamaṃśuṃ maghavanpuruspṛhaṃ vasavye adhi barhaya .. 298<BR>
            1 4 1 0107a  tvaṣṭā no daivyaṃ vacaḥ parjanyo brahmaṇaspatiḥ .<BR>
            1 4 1 0107c  putrairbhrātṛbhiraditirnu pātu no duṣṭaraṃ trāmaṇaṃ vacaḥ .. 299<BR>
            1 4 1 0108a  kadā ca na starīrasi nendra saścasi dāśuṣe .<BR>
            1 4 1 0108c  upopennu maghavanbhūya innu te dānaṃ devasya pṛcyate .. 300<BR>
            1 4 1 0109a  yuṅkṣvā hi vṛtrahantama harī indra parāvataḥ .<BR>
            1 4 1 0109c  arvācīno maghavantsomapītaya ugra ṛṣvebhirā gahi .. 301<BR>
            1 4 1 0110a  tvāmidā hyo naro 'pīpyanvajrinbhūrṇayaḥ .<BR>
            1 4 1 0110c  sa indra stomavāhasa iha śrudhyupa svasaramā gahi .. 302<BR>
       <BR>
            1 4 1 0201a  pratyu adarśyāyatyū3cchantī duhitā divaḥ .<BR>
            1 4 1 0201c  apo mahī vṛṇute cakṣuṣā tamo jyotiṣkṛṇoti sūnari .. 303<BR>
            1 4 1 0202a  imā u vāṃ diviṣṭaya usrā havante aśvinā .<BR>
            1 4 1 0202c  ayaṃ vāmahve 'vase śacīvasū viśaṃviśaṃ hi gacchathaḥ .. 304<BR>
            1 4 1 0203a  ku ṣṭhaḥ ko vāmaśvinā tapāno devā martyaḥ .<BR>
            1 4 1 0203c  ghnatā vāmaśmayā kṣapamāṇoṃśunetthamu ādunyathā .. 305<BR>
            1 4 1 0204a  ayaṃ vāṃ madhumattamaḥ sutaḥ somo diviṣṭiṣu .<BR>
            1 4 1 0204c  tamaśvinā pibataṃ tiro ahnyaṃ dhattaṃ ratnāni dāśuṣe .. 306<BR>
            1 4 1 0205a  ā tvā somasya galdayā sadā yācannahaṃ jyā .<BR>
            1 4 1 0205c  bhūrṇiṃ mṛgaṃ na savaneṣu cukrudhaṃ ka īśānaṃ na yāciṣat .. 307<BR>
            1 4 1 0206a  adhvaryo drāvayā tvaṃ somamindraḥ pipāsati .<BR>
            1 4 1 0206c  upo nūnaṃ yuyuje vṛṣṇā harī ā ca jagāma vṛtrahā .. 308<BR>
            1 4 1 0207a  abhī ṣatastadā bharendra jyāyaḥ kanīyasaḥ .<BR>
            1 4 1 0207c  purūvasurhi maghavanbabhūvitha bharebhare ca havyaḥ .. 309<BR>
            1 4 1 0208a  yadindra yāvatastvametāvadahamīśīya .<BR>
            1 4 1 0208c  stotāramiddadhiṣe radāvaso na pāpatvāya raṃsiṣam .. 310<BR>
            1 4 1 0209a  tvamindra pratūrtiṣvabhi viśvā asi spṛdhaḥ .<BR>
            1 4 1 0209c  aśastihā janitā vṛtratūrasi tvaṃ tūrya taruṣyataḥ .. 311<BR>
            1 4 1 0210a  pra yo ririkṣa ojasā divaḥ sadobhyaspari .<BR>
            1 4 1 0210c  na tvā vivyāca raja indra pārthivamati viśvaṃ vavakṣitha .. 312<BR>
       <BR>
            1 4 1 0301a  asāvi devaṃ goṛjīkamandho nyasminnindro januṣemuvoca .<BR>
            1 4 1 0301c  bodhāmasi tvā haryaśva yajñairbodhā na stomamandhaso madeṣu .. 313<BR>
            1 4 1 0302a  yoniṣṭa indra sadane akāri tamā nṛbhiḥ purūhūta pra yāhi .<BR>
            1 4 1 0302c  aso yathā no 'vitā vṛdhaściddado vasūni mamadaśca somaiḥ .. 314<BR>
            1 4 1 0303a  adardarutsamasṛjo vi khāni tvamarṇavānbadbadhānāṃ aramṇāḥ .<BR>
            1 4 1 0303c  mahāntamindra parvataṃ vi yadvaḥ sṛjaddhārā ava yaddānavānhan .. 315<BR>
            1 4 1 0304a  suṣvāṇāsa indra stumasi tvā saniṣyantaścittuvinṛmṇa vājam .<BR>
            1 4 1 0304c  ā no bhara suvitaṃ yasya konā tanā tmanā sahyāmā tvotāḥ .. 316<BR>
            1 4 1 0305a  jagṛhmā te dakṣiṇamindra hastaṃ vasūyavo vasupate vasūnām .<BR>
            1 4 1 0305c  vidmā hi tvā gopatiṃ śūra gonāmasmabhyaṃ citraṃ vṛṣaṇaṃ rayindāḥ .. 317<BR>
            1 4 1 0306a  indraṃ naro nemadhitā havanti yatpāryā yunajate dhiyastāḥ .<BR>
            1 4 1 0306c  śūro nṛṣātā śravasaśca kāma ā gomati vraje bhajā tvaṃ naḥ .. 318<BR>
            1 4 1 0307a  vayaḥ suparṇā upa sedurindraṃ priyamedhā ṛṣayo nādhamānāḥ .<BR>
            1 4 1 0307c  apa dhvāntamūrṇuhi pūrdhi cakṣurmumugdhyā3smānnidhayeva baddhān .. 319<BR>
            1 4 1 0308a  nāke suparṇamupa yatpatantaṃ hṛdā venanto abhyacakṣata tvā .<BR>
            1 4 1 0308c  hiraṇyapakṣaṃ varuṇasya dūtaṃ yamasya yonau śakunaṃ bhuraṇyum .. 320<BR>
            1 4 1 0309a  brahma jajñānaṃ prathamaṃ purastādvi sīmataḥ suruco vena āvaḥ .<BR>
            1 4 1 0309c  sa budhnyā upamā asya viṣṭhāḥ sataśca yonimasataśca vivaḥ .. 321<BR>
            1 4 1 0310a  apūrvyā purutamānyasmai mahe vīrāya tavase turāya .<BR>
            1 4 1 0310c  virapśine vajriṇe śantamāni vacāṃsyāsmai sthavirāya takṣuḥ .. 322<BR>
       <BR>
            1 4 1 0401a  ava drapso aṃśumatīmatiṣṭhadīyānaḥ kṛṣṇo daśabhiḥ sahasraiḥ .<BR>
            1 4 1 0401c  āvattamindraḥ śacyā dhamantamapa snīhitiṃ nṛmaṇā adhadrāḥ .. 323<BR>
            1 4 1 0402a  vṛtrasya tvā śvasathādīṣamāṇā viśve devā ajahurye sakhāyaḥ .<BR>
            1 4 1 0402c  marudbhirindra sakhyaṃ te astvathemā viśvāḥ pṛtanā jayāsi .. 324<BR>
            1 4 1 0403a  vidhuṃ dadrāṇaṃ samane bahūnāṃ yuvānaṃ santaṃ palito jagāra .<BR>
            1 4 1 0403c  devasya paśya kāvyaṃ mahitvādyā mamāra sa hyaḥ samāna .. 325<BR>
            1 4 1 0404a  tvaṃ ha tyatsaptabhyo jāyamāno 'śatrubhyo abhavaḥ śatrurindra .<BR>
            1 4 1 0404c  gūḍhe dyāvāpṛthivī anvavindo vibhumadbhyo bhuvanebhyo raṇaṃ dhāḥ .. 326<BR>
            1 4 1 0405a  meḍiṃ na tvā vajriṇaṃ bhṛṣṭimantaṃ purudhasmānaṃ vṛṣabhaṃ sthirapsnum .<BR>
            1 4 1 0405c  karoṣyaryastaruṣīrduvasyurindra dyukṣaṃ vṛtrahaṇaṃ gṛṇīṣe .. 327<BR>
            1 4 1 0406a  pra vo mahe mahevṛdhe bharadhvaṃ pracetase pra sumatiṃ kṛṇudhvam .<BR>
            1 4 1 0406a  viśaḥ pūrvīḥ pra cara carṣaṇiprāḥ .. 328<BR>
            1 4 1 0407a  śunaṃ huvema maghavānamindramasminbhare nṛtamaṃ vājasātau .<BR>
            1 4 1 0407c  śṛṇvantamugramūtaye samatsu dhnantaṃ vṛtrāṇi sañjitaṃ dhanāni .. 329<BR>
            1 4 1 0408a  udu brahmāṇyairata śravasyendraṃ samarye mahayā vasiṣṭha .<BR>
            1 4 1 0408c  ā yo viśvāni śravasā tatānopaśrotā ma īvato vacāṃsi .. 330<BR>
            1 4 1 0409a  cakraṃ yadasyāpsvā niṣattamuto tadasmai madhviccacchadyāt .<BR>
            1 4 1 0409c  pṛthivyāmatiṣitaṃ yadūdhaḥ payo goṣvadadhā oṣadhīṣu .. 331<BR>
       <BR>
            1 4 1 0501a  tyamū ṣu vājinaṃ devajūtaṃ sahovānaṃ tarutāraṃ rathānām .<BR>
            1 4 1 0501c  ariṣṭanemiṃ pṛtanājamāśuṃ svastaye tārkṣyamihā huvema .. 332<BR>
            1 4 1 0502a  trātāramindramavitāramindraṃ havehave suhavaṃ śūramindram .<BR>
            1 4 1 0502c  huve nu śakraṃ puruhūtamindramidaṃ havirmaghavā vetvindraḥ .. 333<BR>
            1 4 1 0503a  yajāmaha indraṃ vajradakṣiṇaṃ harīṇāṃ rathya3ṃ vivratānām .<BR>
            1 4 1 0503c  pra śmaśrubhirdodhuvadūrdhvadhā bhuvadvi senābhirbhayamāno vi rādhasā .. 334<BR>
            1 4 1 0504a  satrāhaṇaṃ dādhṛṣiṃ tumramindraṃ mahāmapāraṃ vṛśabhaṃ suvajram .<BR>
            1 4 1 0504c  hantā yo vṛtraṃ sanitota vājaṃ dātā maghāni maghavā surādhāḥ .. 335<BR>
            1 4 1 0505a  yo no vanuṣyannabhidāti marta ugaṇā vā manyamānasturo vā .<BR>
            1 4 1 0505c  kṣidhī yudhā śavasā vā tamindrābhī ṣyāma vṛṣamaṇastvotāḥ .. 336<BR>
            1 4 1 0506a  yaṃ vṛtreṣu kṣitaya spardhamānā yaṃ yukteṣu turayanto havante .<BR>
            1 4 1 0506c  yaṃ śūrasātau yamapāmupajmanyaṃ viprāso vājayante sa indraḥ .. 337<BR>
            1 4 1 0507a  indrāparvatā bṛhatā rathena vāmīriṣa ā vahataṃ suvīrāḥ .<BR>
            1 4 1 0507c  vītaṃ havyānyadhvareṣu devā vardhethāṃ gīrbhīriḍayā madantā .. 338<BR>
            1 4 1 0508a  indrāya giro aniśitasargā apaḥ prairayatsagarasya budhnāt .<BR>
            1 4 1 0508c  yo akṣeṇeva cakriyau śacībhirviṣvaktastambha pṛthivīmuta dyām .. 339<BR>
            1 4 1 0509a  ā tvā sakhāyaḥ sakhyā vavṛtyustiraḥ purū cidarṇavāṃ jagamyāḥ .<BR>
            1 4 1 0509c  piturnapātamā dadhita vedhā asminkṣaye pratarāṃ dīdyānaḥ .. 340<BR>
            1 4 1 0510a  ko adya yuṅkte dhuri gā ṛtasya śimīvato bhāmino durhṛṇāyūn .<BR>
            1 4 1 0510c  āsanneṣāmapsuvāho mayobhūnya eṣāṃ bhṛtyāmṛṇadhatsa jīvāt .. 341<BR>
       <BR>
             caturtha prapāṭhakaḥ .  dvitīyo 'rdhaḥ<BR>
            1 4 2 0601a  gāyanti tvā gāyatriṇo 'rcantyarkamarkiṇaḥ .<BR>
            1 4 2 0601c  brahmāṇastvā śatakrata udvaṃśamiva yemire .. 342<BR>
            1 4 2 0602a  indraṃ viśvā avīvṛdhantsamudravyacasaṃ giraḥ .<BR>
            1 4 2 0602c  rathītamaṃ rathīnāṃ vājānāṃ satpatiṃ patim .. 343<BR>
            1 4 2 0603a  imamindra sutaṃ piba jyeṣṭhamamartyaṃ madam .<BR>
            1 4 2 0603c  śukrasya tvābhyakṣarandhārā ṛtasya sādane .. 344<BR>
            1 4 2 0604a  yadindra citra ma iha nāsti tvādātamadrivaḥ .<BR>
            1 4 2 0604c  rādhastanno vidadvasa ubhayāhastyā bhara .. 345<BR>
            1 4 2 0605a  śrudī havaṃ tiraścyā indra yastvā saparyati .<BR>
            1 4 2 0605c  suvīryasya gomato rāyaspūrdhi mahāṃ asi .. 346<BR>
            1 4 2 0606a  asāvi soma indra te śaviṣṭha dhṛṣṇavā gahi .<BR>
            1 4 2 0606c  ā tvā pṛṇaktvindriyaṃ rajaḥ sūryo na raśmibhiḥ .. 347<BR>
            1 4 2 0607a  endra yāhi haribhirupa kaṇvasya suṣṭutim .<BR>
            1 4 2 0607c  divo amuṣya śāsato divaṃ yaya divāvaso .. 348<BR>
            1 4 2 0608a  ā tvā giro rathīrivāsthuḥ suteṣu girvaṇaḥ .<BR>
            1 4 2 0608c  abhi tvā samanūṣata gāvo vatsaṃ na dhenavaḥ .. 349<BR>
            1 4 2 0609a  eto nvindraṃ stavāma śuddhaṃ śuddhena sāmnā .<BR>
            1 4 2 0609c  śuddhairukthairvāvṛdhvāṃsaṃ śuddhairāśīrvānmamattu .. 350<BR>
            1 4 2 0610a  yo rayiṃ vo rayintamo yo dyumnairdyumnavattamaḥ .<BR>
            1 4 2 0610c  somaḥ sutaḥ sa indra te 'sti svadhāpate madaḥ .. 351<BR>
       <BR>
            1 4 2 0701a  pratyasmai pipīṣate viśvāni viduṣe bhara .<BR>
            1 4 2 0701c  araṅgamāya jagmaye 'paścādadhvane naraḥ .. 352<BR>
            1 4 2 0702a  ā no vayovayaḥśayaṃ mahāntaṃ gahvareṣṭhāṃ mahāntaṃ pūrvineṣṭhām .<BR>
            1 4 2 0702c  ugraṃ vaco apāvadhīḥ .. 353<BR>
            1 4 2 0703a  ā tvā rathaṃ yathotaye sumnāya vartayāmasi .<BR>
            1 4 2 0703c  tuvikūrmimṛtīṣahamindraṃ śaviṣṭha satpatim .. 354<BR>
            1 4 2 0704a  sa pūrvyo mahonāṃ venaḥ kratubhirānaje .<BR>
            1 4 2 0704c  yasya dvārā manuḥ pitā deveṣu dhiya ānaje .. 355<BR>
            1 4 2 0705a  yadī vahantyāśavo bhrājamānā ratheṣvā .<BR>
            1 4 2 0705c  pibanto madiraṃ madhu tatra śravāṃsi kṛṇvate .. 356<BR>
            1 4 2 0706a  tyamu vo aprahaṇaṃ gṛṇīṣe śavasaspatim .<BR>
            1 4 2 0706c  indraṃ viśvāsāhaṃ naraṃ śaciṣṭhaṃ viśvavedasam .. 357<BR>
            1 4 2 0707a  dadhikrāvṇo akāriṣaṃ jiṣṇoraśvasya vājinaḥ .<BR>
            1 4 2 0707c  surabhi no mukhā karatpra na āyūṃṣi tāriṣat .. 358<BR>
            1 4 2 0708a  purāṃ bhinduryuvā kaviramitaujā ajāyata .<BR>
            1 4 2 0708c  indro viśvasya karmaṇo dharttā vajrī puruṣṭutaḥ .. 359<BR>
       <BR>
            1 4 2 0801a  prapra vastriṣṭubhamiṣaṃ vandadvīrāyendave .<BR>
            1 4 2 0801c  dhiyā vo medhasātaye purandhyā vivāsati .. 360<BR>
            1 4 2 0802a  kaśyapasya svarvido yāvāhuḥ sayujāviti .<BR>
            1 4 2 0802c  yayorviśvamapi vrataṃ yajñaṃ dhīrā nicāyya .. 361<BR>
            1 4 2 0803a  arcata prārcatā naraḥ priyamedhāso arcata .<BR>
            1 4 2 0803c  arcantu putrakā uta puramiddhṛṣṇvarcata .. 362<BR>
            1 4 2 0804a  ukthamindrāya śaṃsyaṃ vardhanaṃ puruniḥṣidhe .<BR>
            1 4 2 0804c  śakro yathā suteṣu no rāraṇatsakhyeṣu ca .. 363<BR>
            1 4 2 0805a  viśvānarasya vaspatimanānatasya śavasaḥ .<BR>
            1 4 2 0805c  evaiśca carṣaṇīnāmūtī huve rathānām .. 364<BR>
            1 4 2 0806a  sa ghā yaste divo naro dhiyā martasya śamataḥ .<BR>
            1 4 2 0806c  ūtī sa bṛhato divo dviṣo aṃho na tarati .. 365<BR>
            1 4 2 0807a  vibhoṣṭa indra rādhaso vibhvī rātiḥ śatakrato .<BR>
            1 4 2 0807c  athā no viśvacarṣaṇe dyumnaṃ sudatra maṃhaya .. 366<BR>
            1 4 2 0808a  vayaścitte patatriṇo dvipāccatuṣpādarjuni .<BR>
            1 4 2 0808c  uṣaḥ prārannṛtūṃranu divo antebhyaspari .. 367<BR>
            1 4 2 0809a  amī ye devā sthana madhya ā rocane divaḥ .<BR>
            1 4 2 0809c  kadva ṛtaṃ kadamṛtaṃ kā pratnā va āhutiḥ .. 368<BR>
            1 4 2 0810a  ṛcaṃ sāma yajāmahe yābhyāṃ karmāṇi kṛṇvate .<BR>
            1 4 2 0810c  vi te sadasi rājato yajñaṃ deveṣu vakṣataḥ .. 369<BR>
       <BR>
            1 4 2 0901a  viśvāḥ pṛtanā abhibhūtaraṃ naraḥ sajūstatakṣurindraṃ jajanuśca rājase .<BR>
            1 4 2 0901c  kratve vare sthemanyāmurīmutogramojiṣṭhaṃ tarasaṃ tarasvinam .. 370<BR>
            1 4 2 0902a  śratte dadhāmi prathamāya manyave 'hanyaddasyuṃ naryaṃ viverapaḥ .<BR>
            1 4 2 0902c  ubhe yatvā rodasī dhāvatāmanu bhyasātte śuṣmātpṛthivī cidadrivaḥ .. 371<BR>
            1 4 2 0903a  sameta viśvā ojasā patiṃ divo ya eka idbhūratithirjanānām<BR>
            1 4 2 0903c  sa pūrvyo nūtanamājigīṣaṃ taṃ varttanīranu vāvṛta eka it .. 372<BR>
            1 4 2 0904a  ime ta indra te vayaṃ puruṣṭuta ye tvārabhya carāmasi prabhūvaso .<BR>
            1 4 2 0904c  na hi tvadanyo girvaṇo giraḥ saghatkṣoṇīriva prati taddharya no vacaḥ .. 373<BR>
            1 4 2 0905a  carṣaṇīdhṛtaṃ maghavānamukthyā3mindraṃ giro bṛhatīrabhyanūṣata .<BR>
            1 4 2 0905c  vāvṛdhānaṃ puruhūtaṃ suvṛktibhiramartyaṃ jaramāṇaṃ divedive .. 374<BR>
            1 4 2 0906a  acchā va indraṃ matayaḥ svaryuvaḥ sadhrīcīrviśvā uśatīranūṣata .<BR>
            1 4 2 0906c  pari ṣvajanta janayo yathā patiṃ maryaṃ na śundhyuṃ maghavānamūtaye .. 375<BR>
            1 4 2 0907a  abhi tyaṃ meṣaṃ puruhūtamṛgmiyamindraṃ gīrbhirmadatā vasvo arṇavam .<BR>
            1 4 2 0907c  yasya dyāvo na vicaranti mānuṣaṃ bhuje maṃhiṣṭhamabhi vipramarcata .. 376<BR>
            1 4 2 0908a  tyaṃ su meṣaṃ mahayā svarvidaṃ śataṃ yasya subhuvaḥ sākamīrate .<BR>
            1 4 2 0908c  atyaṃ na vājaṃ havanasyadaṃ rathamendraṃ vavṛtyāmavase suvṛktibhiḥ .. 377<BR>
            1 4 2 0909a  ghṛtavatī bhuvanānāmabhiśriyorvī pṛthvī madhudughe supeśasā .<BR>
            1 4 2 0909c  dyāvāpṛthivī varuṇasya dharmaṇā viṣkabhite ajare bhūriretasā .. 378<BR>
            1 4 2 0910a  ubhe yadindra rodasī āpaprāthoṣā iva .<BR>
            1 4 2 0910c  mahāntaṃ tvā mahīnāṃ samrājaṃ carṣaṇīnām .<BR>
            1 4 2 0910e  devī janitryajījanadbhadrā janitryajījanat .. 379<BR>
            1 4 2 0911a  pra mandine pitumadarcatā vaco yaḥ kṛṣṇagarbhā nirahannṛjiśvanā .<BR>
            1 4 2 0911c  avasyavo vṛṣaṇaṃ vajradakṣiṇaṃ marutvantaṃ sakhyāya huvemahi .. 380<BR>
       <BR>
            1 4 2 1001a  indra suteṣu someṣu kratuṃ punīṣa ukthyam .<BR>
            1 4 2 1001c  vide vṛdhasya dakṣasya mahāṃ hi ṣaḥ .. 381<BR>
            1 4 2 1002a  tamu abhi pra gāyata puruhūtaṃ puruṣṭutam .<BR>
            1 4 2 1002c  indraṃ gīrbhistaviṣamā vivāsata .. 382<BR>
            1 4 2 1003a  taṃ te madaṃ gṛṇīmasi vṛṣaṇaṃ pṛkṣu sāsahim .<BR>
            1 4 2 1003c  u lokakṛtnumadrivo hariśriyam .. 383<BR>
            1 4 2 1004a  yatsomamindra viṣṇavi yadvā gha trita āptye .<BR>
            1 4 2 1004c  yadvā marutsu mandase samindubhiḥ .. 384<BR>
            1 4 2 1005a  edu madhormadintaraṃ siñcādhvaryo andhasaḥ .<BR>
            1 4 2 1005c  evā hi vīrastavate sadāvṛdhaḥ .. 385<BR>
            1 4 2 1006a  endumindrāya siñcata pibāti somyaṃ madhu .<BR>
            1 4 2 1006c  pra rādhāṃsi codayate mahitvanā .. 386<BR>
            1 4 2 1007a  eto nvindraṃ stavāma sakhāyaḥ stomyaṃ naram .<BR>
            1 4 2 1007c  kṛṣṭīryo viśvā abhyastyeka it  .. 387<BR>
            1 4 2 1008a  indrāya sāma gāyata viprāya bṛhate bṛhat .<BR>
            1 4 2 1008c  brahmakṛte vipaścite panasyave .. 388<BR>
            1 4 2 1009a  ya eka idvidayate vasu martāya dāśuṣe .<BR>
            1 4 2 1009c  īśāno apratiṣkuta indro aṅga .. 389<BR>
            1 4 2 1010a  sakhāya ā śiṣāmahe brahmendrāya vajriṇe .<BR>
            1 4 2 1010c  stuṣa ū ṣu vo nṛtamāya dhṛṣṇave .. 390<BR>
       <BR>
             pañcama prapāṭhakaḥ .  prathamo 'rdhaḥ<BR>
            1 5 1 0101a  gṛṇe tadindra te śava upamāṃ devatātaye .<BR>
            1 5 1 0101c  yaddhaṃsi vṛtramojasā śacīpate .. 391<BR>
            1 5 1 0102a  yasya tyacchambaraṃ made divodāsāya randhayan .<BR>
            1 5 1 0102c  ayaṃ sa soma indra te sutaḥ piba .. 392<BR>
            1 5 1 0103a  endra no gadhi priya satrājidagohya .<BR>
            1 5 1 0103c  girirna viśvataḥ pṛthuḥ patirdivaḥ .. 393<BR>
            1 5 1 0104a  ya indra somapātamo madaḥ śaviṣṭha cetati .<BR>
            1 5 1 0104c  yenā haṃsi nyā3triṇaṃ tamīmahe .. 394<BR>
            1 5 1 0105a  tuce tunāya tatsu no drādhīya āyurjīvase .<BR>
            1 5 1 0105c  ādityāsaḥ samahasaḥ kṛṇotana .. 395<BR>
            1 5 1 0106a  vetthā hi nirṛtīnāṃ vajrahasta parivṛjam .<BR>
            1 5 1 0106c  aharahaḥ śundhyuḥ paripadāmiva .. 396<BR>
            1 5 1 0107a  apāmīvāmapa stridhamapa sedhata durmatim .<BR>
            1 5 1 0107c  ādityāso yuyotanā no aṃhasaḥ .. 397<BR>
            1 5 1 0108a  pibā somamindra mandatu tvā yaṃ te suṣāva haryaśvādriḥ .<BR>
            1 5 1 0108c  soturbāhubhyāṃ suyato nārvā .. 398<BR>
       <BR>
            1 5 1 0201a  abhrātṛvyo anā tvamanāpirindra januṣā sanādasi .<BR>
            1 5 1 0201c  yudhedāpitvamicchase .. 399<BR>
            1 5 1 0202a  yo na idamidaṃ purā pra vasya ānināya tamu va stuṣe .<BR>
            1 5 1 0202c  sakhāya indramūtaye .. 400<BR>
            1 5 1 0203a  ā gantā mā riṣaṇyata prasthāvāno māpa sthāta samanyavaḥ .<BR>
            1 5 1 0203c  dṛḍhā cidyamayiṣṇavaḥ .. 401<BR>
            1 5 1 0204a  ā yāhyayamindave 'śvapate gopata urvarāpate .<BR>
            1 5 1 0204c  somaṃ somapate piba .. 402<BR>
            1 5 1 0205a  tvayā ha svidyujā vayaṃ prati śvasantaṃ vṛṣabha bruvīmahi .<BR>
            1 5 1 0205c  saṃsthe janasya gomataḥ .. 403<BR>
            1 5 1 0206a  gāvaściddhā samanyavaḥ sajātyena marutaḥ sabandhavaḥ .<BR>
            1 5 1 0206c  rihate kakubho mithaḥ .. 404<BR>
            1 5 1 0207a  tvaṃ na indrā bhara ojo nṛmṇaṃ śatakrato vicarṣaṇe .<BR>
            1 5 1 0207c  ā vīraṃ pṛtanāsaham .. 405<BR>
            1 5 1 0208a  adhā hīndra girvaṇa upa tvā kāma īmahe sasṛgmahe .<BR>
            1 5 1 0208c  udeva gmanta udabhiḥ .. 406<BR>
            1 5 1 0209a  sīdantaste vayo yathā gośrīte madhau madire vivakṣaṇe .<BR>
            1 5 1 0209c  abhi tvāmindra nonumaḥ .. 407<BR>
            1 5 1 0210a  vayamu tvāmapūrvya sthūraṃ na kaccidbharanto 'vasyavaḥ .<BR>
            1 5 1 0210c  vajriñcitraṃ havāmahe .. 408<BR>
       <BR>
            1 5 1 0301a  svādoritthā viṣūvato madhoḥ pibanti gauryaḥ .<BR>
            1 5 1 0301c  yā indreṇa sayāvarīrvṛṣṇā madanti śobhathā vasvīranu svarājyam .. 409<BR>
            1 5 1 0302a  itthā hi soma inmado brahma cakāra vardhanam .<BR>
            1 5 1 0302c  śaviṣṭha vajrinnojasā pṛthivyā niḥ śaśā ahimarcannanu svarājyam .. 410<BR>
            1 5 1 0303a  indro madāya vāvṛdhe śavase vṛtrahā nṛbhiḥ .<BR>
            1 5 1 0303c  taminmahatsvājiṣūtimarbhe havāmahe sa vājeṣu pra no 'viṣat .. 411<BR>
            1 5 1 0304a  indra tubhyamidadrivo 'nuttaṃ vajrinvīryam .<BR>
            1 5 1 0304c  yaddha tyaṃ māyinaṃ mṛgaṃ tava tyanmāyayāvadhīrarcannanu svarājyam .. 412<BR>
            1 5 1 0305a  prehyabhīhi dhṛṣṇuhi na te vajro ni yaṃsate .<BR>
            1 5 1 0305c  indra nṛmṇaṃ hi te śavo hano vṛtraṃ jayā apo 'rcannanu svarājyam .. 413<BR>
            1 5 1 0306a  yadudīrata ājayo dhṛṣṇave dhīyate dhanam .<BR>
            1 5 1 0306c  yuṅkṣvā madacyutā harī kaṃ hanaḥ kaṃ vasau dadho 'smāṃ indra vasau dadhaḥ .. 414<BR>
            1 5 1 0307a  akṣannamīmadanta hyava priyā adhūṣata .<BR>
            1 5 1 0307c  astoṣata svabhānavo viprā naviṣṭhayā matī yojā nvindra te harī .. 415<BR>
            1 5 1 0308a  upo ṣu śṛṇuhī giro maghavanmātathā iva .<BR>
            1 5 1 0308c  kadā naḥ sūnṛtāvataḥ kara idarthayāsa idyojā nvindra te harī .. 416<BR>
            1 5 1 0309a  candramā apsvā3ntarā suparṇo dhāvate divi .<BR>
            1 5 1 0309c  na vo hiraṇyanemayaḥ padaṃ vindanti vidyuto vittaṃ me asya rodasī .. 417<BR>
            1 5 1 0310a  prati priyatamaṃ rathaṃ vṛṣaṇaṃ vasuvāhanam .<BR>
            1 5 1 0310c  stotā vāmaśvināvṛśi stomebhirbhūṣati prati mādhvī mama śrutaṃ havam .. 418<BR>
       <BR>
            1 5 1 0401a  ā te agna idhīmahi dyumantaṃ devājaram .<BR>
            1 5 1 0401c  yuddha syā te panīyasī samiddīdayati dyavīṣaṃ stotṛbhya ā bhara .. 419<BR>
            1 5 1 0402a  āgniṃ na svavṛktibhirhotāraṃ tvā vṛṇīmahe .<BR>
            1 5 1 0402c  śīraṃ pāvakaśociṣaṃ vi vo made yajñeṣu stīrṇabarhiṣaṃ vivakṣase .. 420<BR>
            1 5 1 0403a  mahe no adya bodhayoṣo rāye divitmatī .<BR>
            1 5 1 0403c  yathā cinno abodhayaḥ satyaśravasi vāyye sujāte aśvasūnṛte .. 421<BR>
            1 5 1 0404a  bhadraṃ no api vātaya mano dakṣamuta kratum .<BR>
            1 5 1 0404c  athā te sakhye andhaso vi vo made raṇā gāvo na yavase vivakṣase .. 422<BR>
            1 5 1 0405a  kratvā mahāṃ anuṣvadhaṃ bhīma ā vāvṛte śavaḥ .<BR>
            1 5 1 0405c  śriya ṛṣva upākayorni śiprī harivāṃ dadhe hastayorvajramāyasam .. 423<BR>
            1 5 1 0406a  sa ghā taṃ vṛṣaṇaṃ rathamadhi tiṣṭhāti govidam .<BR>
            1 5 1 0406c  yaḥ pātraṃ hāriyojanaṃ pūrṇamindrā ciketati yojā nvindra te harī .. 424<BR>
            1 5 1 0407a  agniṃ taṃ manye yo vasurastaṃ yaṃ yanti dhenavaḥ .<BR>
            1 5 1 0407c  astamarvanta āśavo 'staṃ nityāso vājina iṣaṃ stotṛbhya ā bhara .. 425<BR>
            1 5 1 0408a  na tamaṃho na duritaṃ devāso aṣṭa martyam .<BR>
            1 5 1 0408c  sajoṣaso yamaryamā mitro nayati varuṇo ati dviṣaḥ .. 426<BR>
       <BR>
            1 5 1 0501a  pari pra dhanvendrāya soma svādurmitrāya pūṣṇe bhagāya .. 427<BR>
            1 5 1 0502a  paryū ṣu pra dhanva vājasātaye pari vṛtrāṇi sakṣaṇiḥ .<BR>
            1 5 1 0502c  dviṣastaradhyā ṛṇayā na īrase .. 428<BR>
            1 5 1 0503a  pavasva soma mahāntsamudraḥ pitā devānāṃ viśvābhi dhāma .. 429<BR>
            1 5 1 0504a  pavasva soma mahe dakṣāyāśvo na nikto vājī dhanāya .. 430<BR>
            1 5 1 0505a  induḥ paviṣṭa cārurmadāyāpāmupasthe kavirbhagāya .. 431<BR>
            1 5 1 0506a  anu hi tvā sutaṃ soma madāmasi mahe samaryarājye .<BR>
            1 5 1 0506c  vājāṃ abhi pavamāna pra gāhase .. 432<BR>
            1 5 1 0507a  ka īṃ vyaktā naraḥ sanīḍā rudrasya maryā atha svaśvāḥ .. 433<BR>
            1 5 1 0508a  agne tamadyāśvaṃ na stomaiḥ kratuṃ na bhadraṃ hṛdispṛśam .<BR>
            1 5 1 0508c  ṛdhyāmā ta ohaiḥ .. 434<BR>
            1 5 1 0509a  āvirmaryā ā vājaṃ vājino agmaṃ devasya savituḥ savam .<BR>
            1 5 1 0509c  svargāṃ arvanto jayata .. 435<BR>
            1 5 1 0510a  pavasva soma dyumnī sudhāro mahāṃ avīnāmanupūrvyaḥ .. 436<BR>
       <BR>
             pañcama prapāṭhakaḥ .  dvitīyo 'rdhaḥ<BR>
            1 5 2 0601a  viśvatodāvanviśvato na ā bhara yaṃ tvā śaviṣṭhamīmahe .. 437<BR>
            1 5 2 0602a  eṣa brahmā ya ṛtviya indro nāma śruto gṛṇe .. 438<BR>
            1 5 2 0603a  brahmāṇa indraṃ mahayanto arkairavardhayannahaye hantavā u .. 439<BR>
            1 5 2 0604a  anavaste rathamaśvāya takṣustvaṣṭā vajraṃ puruhūta dyumantam .. 440<BR>
            1 5 2 0605a  śaṃ padaṃ maghaṃ rayīṣiṇo na kāmamavrato hinoti na spṛśadrayim .. 441<BR>
            1 5 2 0606a  sadā gāvaḥ śucayo viśvadhāyasaḥ sadā devā arepasaḥ .. 442<BR>
            1 5 2 0607a  ā yāhi vanasā saha gāvaḥ sacanta varttaniṃ yadūdhabhiḥ .. 443<BR>
            1 5 2 0608a  upa prakṣe madhumati kṣiyantaḥ puṣyema rayiṃ dhīmahe ta indra .. 444<BR>
            1 5 2 0609a  arcantyarkaṃ marutaḥ svarkkā ā stobhati śruto yuvā sa indraḥ .. 445<BR>
            1 5 2 0610a  pra va indrāya vṛtrahantamāya viprāya gāthaṃ gāyata yaṃ jujoṣate .. 446<BR>
       <BR>
            1 5 2 0701a  acetyagniścikitirhavyavāḍna sumadrathaḥ .. 447<BR>
            1 5 2 0702a  agne tvaṃ no antama uta trātā śivo bhuvo varūthyaḥ .. 448<BR>
            1 5 2 0703a  bhago na citro agnirmahonāṃ dadhāti ratnam .. 449<BR>
            1 5 2 0704a  viśvasya pra stobha puro vā sanyadi veha nūnam .. 450<BR>
            1 5 2 0705a  uṣā apa svasuṣṭamaḥ saṃ varttayati varttaniṃ sujātatā .. 451<BR>
            1 5 2 0706a  imā nu kaṃ bhuvanā sīṣadhemendraśca viśve ca devāḥ .. 452<BR>
            1 5 2 0707a  vi srutayo yathā patha indra tvadyantu rātayaḥ .. 453<BR>
            1 5 2 0708a  ayā vājaṃ devahitaṃ sanema madema śatahimāḥ suvīrāḥ .. 454<BR>
            1 5 2 0709a  ūrjā mitro varuṇaḥ pinvateḍāḥ pīvarīmiṣaṃ kṛṇuhī na indra .. 455<BR>
            1 5 2 0710a  indro viśvasya rājati .. 456<BR>
       <BR>
            1 5 2 0801a  trikadrukeṣu mahiṣo yavāśiraṃ tuviśuṣmastṛmpatsomamapibadviṣṇunā sutaṃ yathāvaśam .<BR>
            1 5 2 0801c  sa īṃ mamāda mahi karma karttave mahāmuruṃ sainaṃ saścaddevo devaṃ satya induḥ satyamindram .. 457<BR>
            1 5 2 0802a  ayaṃ sahasramānavo dṛśaḥ kavīnāṃ matirjyotirvidharma .<BR>
            1 5 2 0802c  bradhnaḥ samīcīruṣasaḥ samairayadarepasaḥ socetasaḥ svasare manyumantaścitā goḥ .. 458<BR>
            1 5 2 0803a  endra yāhyupa naḥ parāvato nāyamacchā vidathānīva satpatirastā rājeva satpatiḥ .<BR>
            1 5 2 0803c  havāmahe tvā prayasvantaḥ suteṣvā putrāso na pitaraṃ vājasātaye maṃhiṣṭhaṃ vājasātaye .. 459<BR>
            1 5 2 0804a  tamindraṃ johavīmi maghavānamugraṃ satrā dadhānamapratiṣkutaṃ śravāṃsi bhūriḥ .<BR>
            1 5 2 0804c  maṃhiṣṭho gīrbhirā ca yajñiyo vavartta rāye no viśvā supathā kṛṇotu vajrī .. 460<BR>
            1 5 2 0805a  astu śrauṣṭpuro agniṃ dhiyā dadha ā nu tyacchardho divyaṃ vṛṇīmaha indravāyū vṛṇīmahe .<BR>
            1 5 2 0805c  yaddha krāṇā vivasvate nābhā sandāya navyase .<BR>
            1 5 2 0805e  adha pra nūnamupa yanti dhītayo devāṃacchā na dhītayaḥ .. 461<BR>
            1 5 2 0806a  pra vo mahe matayo yantu viṣṇave marutvate girijā evayāmarut .<BR>
            1 5 2 0806c  pra śardhāya pra yajyave sukhādaye tavase bhandadiṣṭaye dhunivratāya śavase .. 462<BR>
            1 5 2 0807a  ayā rucā hariṇyā punāno viśvā dveṣāṃsi tarati sayugvabhiḥ sūro na sayugvabhiḥ .<BR>
            1 5 2 0807c  dhārā pṛṣṭhasya rocate punāno aruṣo hariḥ .<BR>
            1 5 2 0807e  viśvā yadrūpā pariyāsyṛkvabhiḥ saptāsyebhirṛkvabhiḥ .. 463<BR>
            1 5 2 0808a  abhi tyaṃ devaṃ savitāramoṇyoḥ kavikratumarcāmi satyasavaṃ ratnadhāmabhi priyaṃ matim<BR>
            1 5 2 0808c  ūrdhvā yasyāmatirbhā adidyutatsavīmani hiraṇyapāṇiramimīta sukratuḥ kṛpā svaḥ .. 464<BR>
            1 5 2 0809a  agniṃ hotāraṃ manye dāsvantaṃ vasoḥ sūnuṃ sahaso jātavedasaṃ vipraṃ na jātavedasam .<BR>
            1 5 2 0809c  ya ūrdhvayā svadhvaro devo devācyā kṛpā .<BR>
            1 5 2 0809c  ghṛtasya vibhrāṣṭimanu śukraśociṣa ājuhvānasya sarpiṣaḥ .. 465<BR>
            1 5 2 0810a  tava tyannaryaṃ nṛto 'pa indra prathamaṃ pūrvyaṃ divi pravācyaṃ kṛtam .<BR>
            1 5 2 0810c  yo devasya śavasā prāriṇā asu riṇannapaḥ .<BR>
            1 5 2 0810e  bhuvo viśvamabhyadevamojasā videdūrjaṃ śatakraturvidediṣam .. 466<BR>
       <BR>
             .. ityaindraṃ parva kāṇḍam ..<BR>
       <BR>
       <BR>
            pāvamāna kāṇḍam<BR>
            1 5 2 0901a  uccā te jātamandhaso divi sadbhūmyā dade .<BR>
            1 5 2 0901c  ugraṃ śarma mahi śravaḥ .. 467<BR>
            1 5 2 0902a  svādiṣṭhayā madiṣṭhayā pavasva soma dhārayā .<BR>
            1 5 2 0902c  indrāya pātave sutaḥ .. 468<BR>
            1 5 2 0903a  vṛṣā pavasva dhārayā marutvate ca matsaraḥ .<BR>
            1 5 2 0903c  viśvā dadhāna ojasā .. 469<BR>
            1 5 2 0904a  yaste mado vareṇyastenā pavasvāndhasā .<BR>
            1 5 2 0904c  devāvīraghaśaṃsahā .. 470<BR>
            1 5 2 0905a  tisro vāca udīrate gāvo mimanti dhenavaḥ .<BR>
            1 5 2 0905c  harireti kanikradat .. 471<BR>
            1 5 2 0906a  indrāyendo marutvate pavasva madhumattamaḥ .<BR>
            1 5 2 0906c  arkasya yonimāsadam .. 472<BR>
            1 5 2 0907a  asāvyaṃśurmadāyāpsu dakṣo giriṣṭhāḥ .<BR>
            1 5 2 0907c  śyeno na yonimāsadat .. 473<BR>
            1 5 2 0908a  pavasva dakṣasādhano devebhyaḥ pītaye hare .<BR>
            1 5 2 0908c  marudbhyo vāyave madaḥ .. 474<BR>
            1 5 2 0909a  pari svāno giriṣṭhāḥ pavitre somo akṣarat .<BR>
            1 5 2 0909c  madeṣu sarvadhā asi .. 475<BR>
            1 5 2 0910a  pari priyā divaḥ kavirvayāṃsi naptyorhitaḥ .<BR>
            1 5 2 0910c  svānairyāti kavikratuḥ .. 476<BR>
       <BR>
            1 5 2 1001a  pra somāso madacyutaḥ śravase no maghonaḥ .<BR>
            1 5 2 1001c  sutā vidathe akramuḥ .. 477<BR>
            1 5 2 1002a  pra somāso vipaścito 'po nayanta ūrmayaḥ .<BR>
            1 5 2 1002c  vanāni mahiṣā iva .. 478<BR>
            1 5 2 1003a  pavasvendo vṛṣā sutaḥ kṛdhī no yaśaso jane .<BR>
            1 5 2 1003c  viśvā apa dviṣo jahi .. 479<BR>
            1 5 2 1004a  vṛṣā hyasi bhānunā dyumantaṃ tvā havāmahe .<BR>
            1 5 2 1004c  pavamāna svardṛśam .. 480<BR>
            1 5 2 1005a  induḥ paviṣṭa cetanaḥ priyaḥ kavīnāṃ matiḥ .<BR>
            1 5 2 1005c  sṛjadaśvaṃ rathīriva .. 481<BR>
            1 5 2 1006a  asṛkṣata pra vājino gavyā somāso aśvayā .<BR>
            1 5 2 1006c  śukrāso vīrayāśavaḥ .. 482<BR>
            1 5 2 1007a  pavasva deva āyuṣagindraṃ gacchatu te madaḥ .<BR>
            1 5 2 1007c  vāyumā roha dharmaṇā .. 483<BR>
            1 5 2 1008a  pavamāno ajījanaddivaścitraṃ na tanyatum .<BR>
            1 5 2 1008c  jyotirvaiśvānaraṃ bṛhat .. 484<BR>
            1 5 2 1009a  pari svānāsa indavo madāya barhaṇā girā .<BR>
            1 5 2 1009c  madho arṣanti dhārayā .. 485<BR>
            1 5 2 1010a  pari prāsiṣyadatkaviḥ sindhorūrmāvadhi śritaḥ .<BR>
            1 5 2 1010c  kāruṃ bibhratpuruspṛham .. 486<BR>
       <BR>
             ṣaṣṭha prapāṭhakaḥ .  prathamo 'rdhaḥ<BR>
            1 6 1 0101a  upo ṣu jātamapturaṃ gobhirbhaṅgaṃ pariṣkṛtam .<BR>
            1 6 1 0101c  induṃ devā ayāsiṣuḥ .. 487<BR>
            1 6 1 0102a  punāno akramīdabhi viśvā mṛdho vicarṣaṇiḥ .<BR>
            1 6 1 0102c  śumbhanti vipraṃ dhītibhiḥ .. 488<BR>
            1 6 1 0103a  āviśankalaśaṃ suto viśvā arṣannabhi śriyaḥ .<BR>
            1 6 1 0103c  indurindrāya dhīyate .. 489<BR>
            1 6 1 0104a  asarji rathyo yathā pavitre camvoḥ sutaḥ .<BR>
            1 6 1 0104c  kārṣmanvājī nyakramīt .. 490<BR>
            1 6 1 0105a  pra yadgāvo na bhūrṇayastveṣā ayāso akramuḥ .<BR>
            1 6 1 0105c  ghnantaḥ kṛṣṇāmapa tvacam .. 491<BR>
            1 6 1 0106a  apaghnanpavase mṛdhaḥ kratuvitsoma matsaraḥ .<BR>
            1 6 1 0106c  nudasvādevayuṃ janam .. 492<BR>
            1 6 1 0107a  ayā pavasva dhārayā yayā sūryamarocayaḥ .<BR>
            1 6 1 0107c  hinvāno mānuṣīrapaḥ .. 493<BR>
            1 6 1 0108a  sa pavasva ya āvithendraṃ vṛtrāya hantave .<BR>
            1 6 1 0108c  vavrivāṃsaṃ mahīrapaḥ .. 494<BR>
            1 6 1 0109a  ayā vītī pari srava yasta indo madeṣvā .<BR>
            1 6 1 0109c  avāhannavatīrnava .. 495<BR>
            1 6 1 0110a  pari dyukṣaṃ sanadrāyiṃ bharadvājaṃ no andhasā .<BR>
            1 6 1 0110c  svāno arṣa pavitra ā .. 496<BR>
       <BR>
            1 6 1 0201a  acikradadvṛṣā harirmahānmitro na darśataḥ .<BR>
            1 6 1 0201c  saṃ sūryeṇa didyute .. 497<BR>
            1 6 1 0202a  ā te dakṣaṃ mayobhuvaṃ vahnimadyā vṛṇīmahe .<BR>
            1 6 1 0202c  pāntamā puruspṛham .. 498<BR>
            1 6 1 0203a  adhvaryo adribhiḥ sutaṃ somaṃ pavitra ā naya .<BR>
            1 6 1 0203c  punīhīndrāya pātave .. 499<BR>
            1 6 1 0204a  taratsa mandī dhāvati dhārā sutasyāndhasaḥ .<BR>
            1 6 1 0204c  taratsa mandī dhāvati .. 500<BR>
            1 6 1 0205a  ā pavasva sahasriṇaṃ rayiṃ soma suvīryam .<BR>
            1 6 1 0205c  asme śravāṃsi dhāraya .. 501<BR>
            1 6 1 0206a  anu pratnāsa āyavaḥ padaṃ navīyo akramuḥ .<BR>
            1 6 1 0206c  ruce jananta sūryam .. 502<BR>
            1 6 1 0207a  arṣā soma dyumattamo 'bhi droṇāni roruvat .<BR>
            1 6 1 0207c  sīdanyonau yoneṣvā .. 503<BR>
            1 6 1 0208a  vṛṣā soma dyumāṃ asi vṛṣā deva vṛṣavrataḥ .<BR>
            1 6 1 0208c  vṛṣā dharmāṇi dadhriṣe .. 504<BR>
            1 6 1 0209a  iṣe pavasva dhārayā mṛjyamāno manīṣibhiḥ .<BR>
            1 6 1 0209c  indo rucābhi gā ihi .. 505<BR>
            1 6 1 0210a  mandrayā soma dhārayā vṛṣā pavasva devayuḥ .<BR>
            1 6 1 0210c  avyo vārebhirasmayuḥ .. 506<BR>
            1 6 1 0211a  ayā soma sukṛtyapā mahāntsannabhyavardhathāḥ .<BR>
            1 6 1 0211c  hindāna idvṛṣāyase .. 507<BR>
            1 6 1 0212a  ayaṃ vicarṣaṇirhitaḥ pavamānaḥ sa cetati .<BR>
            1 6 1 0212c  hinvāna āpyaṃ bṛhat .. 508<BR>
            1 6 1 0213a  pra ṇa indo mahe tu na ūrmiṃ na bibhradarṣasi .<BR>
            1 6 1 0213c  abhi devāṃ ayāsyaḥ .. 509<BR>
            1 6 1 0214a  apaghnanpavate mṛdho 'pa somo arāvṇaḥ .<BR>
            1 6 1 0214c  gacchannindrasya niṣkṛtam .. 510<BR>
       <BR>
            1 6 1 0301a  punānaḥ soma dhārayāpo vasāno arṣasi .<BR>
            1 6 1 0301c  ā ratnadhā yonimṛtasya sīdasyutso devo hiraṇyayaḥ .. 511<BR>
            1 6 1 0302a  parīto ṣiñcatā sutaṃ somo ya uttamaṃ haviḥ .<BR>
            1 6 1 0302c  dadhanvāṃ yo naryo apsvā3ntarā suṣāva somamadribhiḥ .. 512<BR>
            1 6 1 0303a  ā soma svāno adribhistiro vārāṇyavyayā .<BR>
            1 6 1 0303c  jano na puri camvorviśaddhariḥ sado vaneṣu dadhriṣe .. 513<BR>
            1 6 1 0304a  pra soma devavītaye sindhurna pipye arṇasā .<BR>
            1 6 1 0304c  aṃśoḥ payasā madiro na jāgṛviracchā kośaṃ madhuścutam .. 514<BR>
            1 6 1 0305a  soma u ṣvāṇaḥ sotṛbhiradhi ṣṇubhiravīnām .<BR>
            1 6 1 0305c  aśvayeva haritā yāti dhārayā mandrayā yāti dhārayā .. 515<BR>
            1 6 1 0306a  tavāhaṃ soma rāraṇa sakhya indo divedive .<BR>
            1 6 1 0306c  purūṇi babhro ni caranti māmava paridhīṃrati tāṃ ihi .. 516<BR>
            1 6 1 0307a  mṛjyamānaḥ suhastyā samudre vācaminvasi .<BR>
            1 6 1 0307c  rayiṃ piśaṅgaṃ bahulaṃ puruspṛhaṃ pavamānābhyarṣasi .. 517<BR>
            1 6 1 0308a  abhi somāsa āyavaḥ pavante madyaṃ madam .<BR>
            1 6 1 0308c  samudrasyādhi viṣṭape manīṣiṇo matsarāso madacyutaḥ .. 518<BR>
            1 6 1 0309a  punānaḥ soma jāgṛviravyā vāraiḥ pari priyaḥ .<BR>
            1 6 1 0309c  tvaṃ vipro abhavo 'ṅgirastama madhvā yajñaṃ mimikṣa ṇaḥ .. 519<BR>
            1 6 1 0310a  indrāya pavate madaḥ somo marutvate sutaḥ .<BR>
            1 6 1 0310c  sahasradhāro atyavyamarṣati tamī mṛjantyāyavaḥ .. 520<BR>
            1 6 1 0311a  pavasva vājasātamo 'bhi viśvāni vāryā .<BR>
            1 6 1 0311c  tvaṃ samudraḥ prathame vidharmaṃ devebhyaṃ soma matsaraḥ .. 521<BR>
            1 6 1 0312a  pavamānā asṛkṣata pavitramati dhārayā .<BR>
            1 6 1 0312c  marutvanto matsarā indriyā hayā medhāmabhi prayāṃsi ca .. 522<BR>
       <BR>
            1 6 1 0401a  pra tu drava pari kośaṃ ni ṣīda nṛbhiḥ punāno abhi vājamarṣa .<BR>
            1 6 1 0401c  aśvaṃ na tvā vājinaṃ marjayanto 'cchā barhī raśanābhirnayanti .. 523<BR>
            1 6 1 0402a  pra kāvyamuśaneva bruvāṇo devo devānāṃ janimā vivakti .<BR>
            1 6 1 0402c  mahivrataḥ śucibandhuḥ pāvakaḥ padā varāho abhyeti rebhan .. 524<BR>
            1 6 1 0403a  tisro vāca īrayati pra vahnirṛtasya dhītiṃ brahmaṇo manīṣām .<BR>
            1 6 1 0403c  gāvo yanti gopatiṃ pṛcchamānāḥ somaṃ yanti matayo vāvaśānāḥ .. 525<BR>
            1 6 1 0404a  asya preṣā hemanā pūyamāno devo devebhiḥ samapṛkta rasam .<BR>
            1 6 1 0404c  sutaḥ pavitraṃ paryeti rebhanmiteva sadma paśumanti hotā .. 526<BR>
            1 6 1 0405a  somaḥ pavate janitā matīnāṃ janitā divo janitā pṛthivyāḥ .<BR>
            1 6 1 0405c  janitāgnerjanitā sūryasya janitendrasya janitota viṣṇoḥ .. 527<BR>
            1 6 1 0406a  abhi tripṛṣṭhaṃ vṛṣaṇaṃ vayodhāmāṅgoṣiṇamavāvaśanta vāṇīḥ .<BR>
            1 6 1 0406c  vanā vasāno varuṇo na sindhūrvi ratnadhā dayate vāryāṇi .. 528<BR>
            1 6 1 0407a  akrāntsamudraḥ prathame vidharmaṃ janayanprajā bhuvanasya gopāḥ .<BR>
            1 6 1 0407c  vṛṣā pavitre adhi sāno avye bṛhatsomo vāvṛdhe svāno adriḥ .. 529<BR>
            1 6 1 0408a  kanikranti harirā sṛjyamānaḥ sīdanvanasya jaṭhare punānaḥ .<BR>
            1 6 1 0408c  nṛbhiryataḥ kṛṇute nirṇijaṃ gāmato matiṃ janayata svadhābhiḥ .. 530<BR>
            1 6 1 0409a  eṣa sya te madhumāṃ indra somo vṛṣā vṛṣṇaḥ pari pavitre akṣāḥ .<BR>
            1 6 1 0409c  sahasradāḥ śatadā bhūridāvā śaśvattamaṃ barhirā vājyasthāt .. 531<BR>
            1 6 1 0410a  pavasva soma madhumāṃ ṛtāvāpo vasāno adhi sāno avye .<BR>
            1 6 1 0410c  ava droṇāni ghṛtavanti roha madintamo matsara indrapānaḥ .. 532<BR>
       <BR>
            1 6 1 0501a  pra senānīḥ śūro agre rathānāṃ gavyanneti harṣate asya senā .<BR>
            1 6 1 0501c  bhadrānkṛṇvannindrahavāntsakhibhya ā somo vastrā rabhasāni datte .. 533<BR>
            1 6 1 0502a  pra te dhārā madhumatīrasṛgranvāraṃ yatpūto atyeṣyavyam .<BR>
            1 6 1 0502c  pavamāna pavase dhāma gonāṃ janayantsūryamapinvo arkaiḥ .. 534<BR>
            1 6 1 0503a  pra gāyatābhyarcāma devāntsomaṃ hinota mahate dhanāya .<BR>
            1 6 1 0503c  svāduḥ pavatāmati vāramavyamā sīdatu kalaśaṃ deva induḥ .. 535<BR>
            1 6 1 0504a  pra hinvāno janitā rodasyo ratho na vājaṃ saniṣannayāsīt .<BR>
            1 6 1 0504c  indraṃ gacchannāyudhā saṃśiśāno viśvā vasu hastayorādadhānaḥ .. 536<BR>
            1 6 1 0505a  takṣadyadī manaso venato vāgjyeṣṭhasya dharmaṃ dyukṣoranīke .<BR>
            1 6 1 0505c  ādīmāyanvaramā vāvaśānā juṣṭaṃ patiṃ kalaśe gāva indum .. 537<BR>
            1 6 1 0506a  sākamukṣo marjayanta svasāro daśa dhīrasya dhītayo dhanutrīḥ .<BR>
            1 6 1 0506c  hariḥ paryadravajjāḥ sūryasya droṇaṃ nanakṣe atyo na vājī .. 538<BR>
            1 6 1 0507a  adhi yadasminvājinīva śubhaḥ spardhante dhiyaḥ sūre na viśaḥ .<BR>
            1 6 1 0507c  apo vṛṇānaḥ pavate kavīyanvrajaṃ na paśuvardhanāya manma .. 539<BR>
            1 6 1 0508a  indurvājī pavate gonyoghā indre somaḥ saha invanmadāya .<BR>
            1 6 1 0508c  hanti rakṣo bādhate paryarātiṃ varivaskṛṇvanvṛjanasya rājā .. 540<BR>
            1 6 1 0509a  ayā pavā pavasvainā vasūni māṃścatva indro sarasi pra dhanva .<BR>
            1 6 1 0509c  braghnaścidyasya vāto na jūtiṃ purumedhāścittakave naraṃ dhāt .. 541<BR>
            1 6 1 0510a  mahattatsomo mahiṣaścakārāpāṃ yadgarbho 'vṛṇīta devān .<BR>
            1 6 1 0510c  adadhādindre pavamāna ojo 'janayatsūrye jyotirinduḥ .. 542<BR>
            1 6 1 0511a  asarji vakvā rathye yathājau dhiyā manotā prathamā manīṣa .<BR>
            1 6 1 0511c  daśa svasāro adhi sāno avye mṛjanti vahniṃ sadaneṣvaccha .. 543<BR>
            1 6 1 0512a  apāmivedūrmayastartturāṇāḥ pra manīṣā īrate somamaccha .<BR>
            1 6 1 0512c  namasyantīrupa ca yanti saṃ cāca viśantyuśatīruśantam .. 544<BR>
       <BR>
             ṣaṣṭha prapāṭhakaḥ .  dvitīyo 'rdhaḥ<BR>
            1 6 2 0601a  purojitī vo andhasaḥ sutāya mādayitnave .<BR>
            1 6 2 0601c  apa śvānaṃ śnathiṣṭana sakhāyo dīrghajihvyam .. 545<BR>
            1 6 2 0602a  ayaṃ pūṣā rayirbhagaḥ somaḥ punāno arṣati .<BR>
            1 6 2 0602c  patirviśvasya bhūmano vyakhyadrodasī ubhe .. 546<BR>
            1 6 2 0603a  sutāso madhumattamāḥ somā indrāya mandinaḥ .<BR>
            1 6 2 0603c  pavitravanto akṣarandevāngacchantu vo madāḥ .. 547<BR>
            1 6 2 0604a  somāḥ pavanta indavo 'smabhyaṃ gātuvittamāḥ .<BR>
            1 6 2 0604c  mitrāḥ svānā arepasaḥ svādhyaḥ svarvidaḥ .. 548<BR>
            1 6 2 0605a  abhī no vājasātamaṃ rayimarṣa śataspṛham .<BR>
            1 6 2 0605c  indo sahasrabharṇasaṃ tuvidyumnaṃ vibhāsaham .. 549<BR>
            1 6 2 0606a  abhī navante adruhaḥ priyamindrasya kāmyam .<BR>
            1 6 2 0606c  vatsaṃ na pūrva āyuni jātaṃ rihanti mātaraḥ .. 550<BR>
            1 6 2 0607a  ā haryatāya dhṛṣṇave dhanuṣṭanvanti pauṃsyam .<BR>
            1 6 2 0607c  śukrā vi yantyasurāya nirṇije vipāmagre mahīyuvaḥ .. 551<BR>
            1 6 2 0608a  pari tyaṃ haryataṃ hariṃ babhruṃ punanti vāreṇa .<BR>
            1 6 2 0608c  yo devānviśvāṃ itpari madena saha gacchati .. 552<BR>
            1 6 2 0609a  pra sunvānāsyāndhaso marto na vaṣṭa tadvacaḥ .<BR>
            1 6 2 0609c  apa śvānamarādhasaṃ hatā makhaṃ na bhṛgavaḥ .. 553<BR>
       <BR>
            1 6 2 0701a  abhi priyāṇi pavate canohito nāmāni yahvo adhi yeṣu vardhate .<BR>
            1 6 2 0701c  ā sūryasya bṛhato bṛhannadhi rathaṃ viṣvañcamaruhadvicakṣaṇaḥ .. 554<BR>
            1 6 2 0702a  acodaso no dhanvantvindavaḥ pra svānāso bṛhaddeveṣu harayaḥ .<BR>
            1 6 2 0702c  vi cidaśnānā iṣayo arātayo 'ryo naḥ santu saniṣantu no dhiyaḥ .. 555<BR>
            1 6 2 0703a  eṣa pra kośe madhumāṃ acikradadindrasya vajro vapuṣo vapuṣṭamaḥ .<BR>
            1 6 2 0703c  abhyR^ī3tasya sudughā ghṛtaścuto vāśrā arṣanti payasā ca ghenavaḥ .. 556<BR>
            1 6 2 0704a  pro ayāsīdindurindrasya niṣkṛtaṃ sakhā sakhyurna pra mināti saṅgiram .<BR>
            1 6 2 0704c  marya iva yuvatibhiḥ samarṣati somaḥ kalaśe śatayāmanā pathā .. 557<BR>
            1 6 2 0705a  dhartā divaḥ pavate kṛtvyo raso dakṣo devānāmanumādyo nṛbhiḥ .<BR>
            1 6 2 0705c  hariḥ sṛjāno atyo na satvabhirvṛthā pājāṃsi kṛṇuṣe nadīṣvā .. 558<BR>
            1 6 2 0706a  vṛṣā matīnāṃ pavate vicakṣaṇaḥ somo ahnāṃ pratarītoṣasāṃ divaḥ .<BR>
            1 6 2 0706c  prāṇā sindhūnāṃ kalaśāṃ acikradadindrasya hārdyāviśanmanīṣibhiḥ .. 559<BR>
            1 6 2 0707a  trirasmai sapta dhenavo duduhrire satyāmāśiraṃ parame vyomani .<BR>
            1 6 2 0707c  catvāryanyā bhuvanāni nirṇije cārūṇi cakre yadṛtairavardhata .. 560<BR>
            1 6 2 0708a  indrāya soma suṣutaḥ pari sravāpāmīvā bhavatu rakṣasā saha .<BR>
            1 6 2 0708c  mā te rasasya matsata dvayāvino draviṇasvanta iha santvindavaḥ .. 561<BR>
            1 6 2 0709a  asāvi somo aruṣo vṛṣā harī rājeva dasmo abhi gā acikradat .<BR>
            1 6 2 0709c  punāno vāramatyeṣyavyayaṃ śyeno na yoniṃ ghṛtavantamāsadat .. 562<BR>
            1 6 2 0710a  pra devamacchā madhumanta indavo 'siṣyadanta gāva ā na dhenavaḥ .<BR>
            1 6 2 0710c  barhiṣado vacanāvanta ūdhabhiḥ parisrutamusriyā nirṇijaṃ dhire .. 563<BR>
            1 6 2 0711a  añjate vyañjate samañjate kratuṃ rihanti maghvābhyañjate .<BR>
            1 6 2 0711c  sindhoru 'cchvāse patayantamukṣaṇaṃ hiraṇyapāvāḥ paśumapsu gṛbhṇate .. 564<BR>
            1 6 2 0712a  pavitraṃ te vitataṃ brahmaṇaspate prabhurgātrāṇi paryeṣi viśvataḥ .<BR>
            1 6 2 0712c  ataptatanūrna tadāmo aśnute śṛtāsa idvahantaḥ saṃ tadāśata .. 565<BR>
       <BR>
            1 6 2 0801a  indramaccha sutā ime vṛṣaṇaṃ yantu harayaḥ .<BR>
            1 6 2 0801c  śruṣṭe jātāsa indavaḥ svarvidaḥ .. 566<BR>
            1 6 2 0802a  pra dhanvā soma jāgṛvirindrāyendo pari srava .<BR>
            1 6 2 0802c  dyumantaṃ śuṣmamā bhara svarvidam .. 567<BR>
            1 6 2 0803a  sakhāya ā ni ṣīdata punānāya pra gāyata .<BR>
            1 6 2 0803c  śiśuṃ na yajñaiḥ pari bhūṣata śriye .. 568<BR>
            1 6 2 0804a  taṃ vaḥ sakhāyo madāya punānamabhi gāyata .<BR>
            1 6 2 0804c  śiśuṃ na havyaiḥ svadayanta gūrtibhiḥ .. 569<BR>
            1 6 2 0805a  prāṇā śiśurmahīnāṃ hinvannṛtasya dīdhitim .<BR>
            1 6 2 0805c  viśvā pari priyā bhuvadadha dvitā .. 570<BR>
            1 6 2 0806a  pavasva devavītaya indo dhārābhirojasā .<BR>
            1 6 2 0806c  ā kalaśaṃ madhumāntsoma naḥ sadaḥ .. 571<BR>
            1 6 2 0807a  somaḥ punāna ūrmiṇāvyaṃ vāraṃ vi dhāvati .<BR>
            1 6 2 0807c  agre vācaḥ pavamānaḥ kanikradat .. 572<BR>
            1 6 2 0808a  pra punānāya vedhase somāya vaca ucyate .<BR>
            1 6 2 0808c  bhṛtiṃ na bharā matibhirjujoṣate .. 573<BR>
            1 6 2 0809a  gomanna indo aśvavatsutaḥ sudakṣa dhaniva .<BR>
            1 6 2 0809c  śuciṃ ca varṇamadhi goṣu dhārya .. 574<BR>
            1 6 2 0810a  asmabhyaṃ tvā vasuvidamabhi vāṇīranūṣata .<BR>
            1 6 2 0810c  gobhiṣṭe varṇamabhi vāsayāmasi .. 575<BR>
            1 6 2 0811a  pavate haryato harirati hvarāṃsi raṃhyā .<BR>
            1 6 2 0811c  abhyarṣa stotṛbhyo vīravadyaśaḥ .. 576<BR>
            1 6 2 0812a  pari kośaṃ madhuścutaṃ somaḥ punāno arṣati .<BR>
            1 6 2 0812c  abhi vāṇīrṛṣīṇāṃ saptā nūṣata .. 577<BR>
       <BR>
            1 6 2 0901a  pavasva madhumattama indrāya soma kratuvittamo madaḥ .<BR>
            1 6 2 0901c  mahi dyukṣatamo madaḥ .. 578<BR>
            1 6 2 0902a  abhi dyumnaṃ bṛhadyaśa iṣaspate didīhi deva devayum .<BR>
            1 6 2 0902c  vi kośaṃ madhyamaṃ yuva .. 579<BR>
            1 6 2 0903a  ā sotā pari ṣiñcatāśvaṃ na stomamapturaṃ rajasturam .<BR>
            1 6 2 0903c  vanaprakṣamudaprutam .. 580<BR>
            1 6 2 0904a  etamu tyaṃ madacyutaṃ sahasradhāraṃ vṛṣabhaṃ divoduham .<BR>
            1 6 2 0904c  viśvā vasūni bibhratam .. 581<BR>
            1 6 2 0905a  sa sunve yo vasūnāṃ yo rāyāmānetā ya iḍānām .<BR>
            1 6 2 0905c  somo yaḥ sukṣitīnām .. 582<BR>
            1 6 2 0906a  tvaṃ hyā3ṅga daivyā pavamāna janimāni dyumattamaḥ .<BR>
            1 6 2 0906c  amṛtatvāya ghoṣayan .. 583<BR>
            1 6 2 0907a  eṣa sya dhārayā suto 'vyo vārebhiḥ pavate madintamaḥ .<BR>
            1 6 2 0907c  krīḍannūrmirapāmiva .. 584<BR>
            1 6 2 0908a  ya usriyā api yā antaraśmani nirgā akṛntadojasā .<BR>
            1 6 2 0908c  abhi vrajaṃ tatniṣe gavyamaśvyaṃ varmīva dhṛṣṇavā ruja .<BR>
            1 6 2 0908e  Oṃ varmīva dhṛṣṇavā ruja .. 585<BR>
       <BR>
             .. iti saumyaṃ pāvamānaṃ parva kāṇḍam ..<BR>
             .. iti pūrvārcikaḥ ..<BR>
       <BR>
             āraṇya ārcikaḥ<BR>
            āraṇya kāṇḍam<BR>
            2 0 0 0101a  indra jyeṣṭhaṃ na ā bhara ojiṣṭhaṃ pupuri śravaḥ .<BR>
            2 0 0 0101c  yaddidhṛkṣema vajrahasta rodasī obhe suśipra paprāḥ .. 586<BR>
            2 0 0 0102a  indro rājā jagataścarṣaṇīnāmadhikṣamā viśvarūpaṃ yadasya .<BR>
            2 0 0 0102c  tato dadāti dāśuṣe vasūni codadrādha upastutaṃ cidarvāk .. 587<BR>
            2 0 0 0103a  yasyedamā rajoyujastuje jane vanaṃ svaḥ .<BR>
            2 0 0 0103c  indrasya rantyaṃ bṛhat .. 588<BR>
            2 0 0 0104a  uduttamaṃ varuṇa pāśamasmadavādhamaṃ vi madhyamaṃ śrathāya .<BR>
            2 0 0 0104c  athāditya vrate vayaṃ tavānāgaso aditaye syāma .. 589<BR>
            2 0 0 0105a  tvayā vayaṃ pavamānena soma bhare kṛtaṃ vi cinuyāma śaśvat .<BR>
            2 0 0 0105c  tanno mitro varuṇo māmahantāmaditiḥ sindhuḥ pṛthivī uta dyauḥ .. 590<BR>
            2 0 0 0106a  imaṃ vṛṣaṇaṃ kṛṇutaikaminmām .. 591<BR>
            2 0 0 0107a  sa na indrāya yajyave varuṇāya marudbhyaḥ .<BR>
            2 0 0 0107c  varivovitparisrava .. 592<BR>
            2 0 0 0108a  enā viśvānyarya ā dyumnāni mānuṣāṇām .<BR>
            2 0 0 0108c  siṣāsanto vanāmahe .. 593<BR>
            2 0 0 0109a  ahamasmi prathamajā ṛtasya pūrvaṃ devebhyo amṛtasya nāma .<BR>
            2 0 0 0109c  yo mā dadāti sa idevamāvadahamannamannamadantamadmi .. 594<BR>
       <BR>
            2 0 0 0201a  tvametadadhārayaḥ kṛṣṇāsu rohiṇīṣu ca .<BR>
            2 0 0 0201c  paruṣṇīṣu ruśatpayaḥ .. 595<BR>
            2 0 0 0202a  arūrucaduṣasaḥ pṛśniragriya ukṣā mimeti bhuvaneṣu vājayuḥ .<BR>
            2 0 0 0202c  māyāvino mamire asya māyayā nṛcakṣasaḥ pitaro garbhamādadhuḥ .. 596<BR>
            2 0 0 0203a  indra iddharyoḥ sacā sammiśla ā vacoyujā .<BR>
            2 0 0 0203c  indro vajrī hiraṇyayaḥ .. 597<BR>
            2 0 0 0204a  indra vājeṣu no 'va sahasrapradhaneṣu ca .<BR>
            2 0 0 0204c  ugra ugrābhirūtibhiḥ .. 598<BR>
            2 0 0 0205a  prathaśca yasya saprathaśca nāmānuṣṭubhasya haviṣo haviryat .<BR>
            2 0 0 0205c  dhāturdyutānātsavituśca viṣṇo rathantaramā jabhārā vasiṣṭhaḥ .. 599<BR>
            2 0 0 0206a  niyutvānvāyavā gahyayaṃ śukro ayāmi te .<BR>
            2 0 0 0206c  gantāsi sunvato gṛham .. 600<BR>
            2 0 0 0207a  yajjāyathā apūrvya maghavanvṛtrahatyāya .<BR>
            2 0 0 0207c  tatpṛthivīmaprathayastadastabhnā uto divam .. 601<BR>
       <BR>
            2 0 0 0301a  mayi varco atho yaśo 'tho yajñasya yatpayaḥ .<BR>
            2 0 0 0301c  parameṣṭhī prajāpatirdivi dyāmiva dṛṃhatu .. 602<BR>
            2 0 0 0302a  saṃ te payāṃsi samu yantu vājāḥ saṃ vṛṣṇyānyabhimātiṣāhaḥ .<BR>
            2 0 0 0302c  āpyāyamāno amṛtāya soma divi śravāṃsyuttamāni dhiṣva .. 603<BR>
            2 0 0 0303a  tvamimā oṣadhīḥ soma viśvāstvamapo ajanayastvaṃ gāḥ .<BR>
            2 0 0 0303c  tvamātanorurvā3ntarikṣaṃ tvaṃ jyotiṣā vi tamo vavartha .. 604<BR>
            2 0 0 0304a  agnimīḍe purohitaṃ yajñasya devamṛtvijam .<BR>
            2 0 0 0304c  hotāraṃ ratnadhātamam .. 605<BR>
            2 0 0 0305a  te manvata prathamaṃ nāma gonāṃ triḥ sapta paramaṃ nāma janān .<BR>
            2 0 0 0305c  tā jānatīrabhyanūṣata kṣā āvirbhuvannaruṇīryaśasā gāvaḥ .. 606<BR>
            2 0 0 0306a  samanyā yantyupayantyanyāḥ samānamūrvaṃ nadyaspṛṇanti .<BR>
            2 0 0 0306c  tamū śuciṃ śucayo dīdivāṃsamapānnapātamupa yantyāpaḥ .. 607<BR>
            2 0 0 0307a  ā prāgādbhadrā yuvatirahnaḥ ketūntsamīrtsati .<BR>
            2 0 0 0307c  abhūdbhadrā niveśanī viśvasya jagato rātrī .. 608<BR>
            2 0 0 0308a  prakṣasya vṛṣṇo aruṣasya nū mahaḥ pra no vaco vidathā jātavedase .<BR>
            2 0 0 0308c  vaiśvānarāya matirnavyase śuciḥ soma iva pavate cāruragnaye .. 609<BR>
            2 0 0 0309a  viśve devā mama śṛṇvantu yajñamubhe rodasī apāṃ napācca manma .<BR>
            2 0 0 0309c  mā vo vacāṃsi paricakṣyāṇi vocaṃ sumneṣvidvo antamā madema .. 610<BR>
            2 0 0 0310a  yaśo mā dyāvāpṛthivī yaśo mendrabṛhaspatī .<BR>
            2 0 0 0310c  yaśo bhagasya vindatu yaśo mā pratimucyatām .<BR>
            2 0 0 0310e  yaśasvyā3syāḥ saṃ sado 'haṃ pravaditā syām .. 611<BR>
            2 0 0 0311a  indrasya nu vīryāṇi pravocaṃ yāni cakāra prathamāni vajrī .<BR>
            2 0 0 0311c  ahannahimanvapastatarda pra vakṣaṇā abhinatparvatānām .. 612<BR>
            2 0 0 0312a  agnirasmi janmanā jātavedā ghṛtaṃ me cakṣuramṛtaṃ ma āsan .<BR>
            2 0 0 0312c  tridhāturarko rajaso vimāno 'jasraṃ jyotirhavirasmi sarvam .. 613<BR>
            2 0 0 0313a  pātyagnirvipo agraṃ padaṃ veḥ pāti yahvaścaraṇaṃ sūryasya .<BR>
            2 0 0 0313c  pāti nābhā saptaśīrṣāṇamagniḥ .. 614<BR>
       <BR>
            2 0 0 0401a  bhrājantyagne samidhāna dīdivo jihvā caratyantarāsani .<BR>
            2 0 0 0401c  sa tvaṃ no agne payasā vasuvidrayiṃ varco dṛśe 'dāḥ .. 615<BR>
            2 0 0 0402a  vasanta innu rantyo grīṣma innu rantyaḥ .<BR>
            2 0 0 0402c  varṣāṇyanu śarado hemantaḥ śiśira innu rantyaḥ .. 616<BR>
            2 0 0 0403a  sahasraśīrṣā puruṣaḥ sahasrākṣaḥ sahasrapāt .<BR>
            2 0 0 0403c  sa bhūmiṃ sarvato vṛtvātyatiṣṭhaddaśāṅgulam .. 617<BR>
            2 0 0 0404a  tripādūrdhva udaitpuruṣaḥ pado 'syehābhavatpunaḥ .<BR>
            2 0 0 0404c  tathā viṣvaṅ vyakrāmadaśanānaśane abhi .. 618<BR>
            2 0 0 0405a  puruṣa evedaṃ sarvaṃ yadbhūtaṃ yacca bhāvyam .<BR>
            2 0 0 0405c  pādo 'sya sarvā bhūtāni tripādasyāmṛtaṃ divi .. 619<BR>
            2 0 0 0406a  tāvānasya mahimā tato jyāyāṃśca pūruṣaḥ .<BR>
            2 0 0 0406c  utāmṛtatvasyeśāno yadannenātirohati .. 620<BR>
            2 0 0 0407a  tato virāḍajāyata virājo adhi pūruṣaḥ .<BR>
            2 0 0 0407c  sa jāto atyaricyata paścādbhūmimatho puraḥ .. 621<BR>
            2 0 0 0408a  manye vāṃ dyāvāpṛthivī subhojasau ye aprathethāmamitamabhi yojanam .<BR>
            2 0 0 0408c  dyāvāpṛthivī bhavataṃ syone te no muñcatamaṃhasaḥ .. 622<BR>
            2 0 0 0409a  harī ta indra śmaśrūṇyuto te haritau hari .<BR>
            2 0 0 0409c  taṃ tvā stuvanti kavayaḥ puruṣāso vanargavaḥ .. 623<BR>
            2 0 0 0410a  yadvarco hiraṇyasya yadvā varco gavāmuta .<BR>
            2 0 0 0410c  satyasya brahmaṇo varcastena mā saṃ sṛjāmasi .. 624<BR>
            2 0 0 0411a  sahastanna indra daddhyoja īśe hyasya mahato virapśin .<BR>
            2 0 0 0411c  kratuṃ na nṛmṇaṃ sthaviraṃ ca vājaṃ vṛtreṣu śatrūntsuhanā kṛdhī naḥ .. 625<BR>
            2 0 0 0412a  saharṣabhāḥ sahavatsā udeta viśvā rūpāṇī bibhratīrdvyūdnīḥ .<BR>
            2 0 0 0412c  uruḥ pṛthurayaṃ vo astu loka imā āpaḥ suprapāṇā iha sta .. 626<BR>
       <BR>
            2 0 0 0501a  agna āyūṃṣi pavasa āsuvorjamiṣaṃ ca naḥ .<BR>
            2 0 0 0501c  āre bādhasva ducchunām .. 627<BR>
            2 0 0 0502a  vibhrāṅbṛhatpibatu somyaṃ madhvāyurdadhadyajñapatāvavihrutam .<BR>
            2 0 0 0502c  vātajūto yo abhirakṣati tmanā prajāḥ piparti bahudhā vi rājati .. 628<BR>
            2 0 0 0503a  citraṃ devānāmudagādanīkaṃ cakṣurmitrasya varuṇasyāgneḥ .<BR>
            2 0 0 0503c  āprā dyāvāpṛthivī antarikṣaṃ sūrya ātmā jagatastasthuṣaśca .. 629<BR>
            2 0 0 0504a  āyaṃ gauḥ pṛśnirakramīdasadanmātaraṃ puraḥ .<BR>
            2 0 0 0504c  pitaraṃ ca prayantsvaḥ .. 630<BR>
            2 0 0 0505a  antaścarati rocanāsya prāṇādapānatī .<BR>
            2 0 0 0505c  vyakhyanmahiṣo divam .. 631<BR>
            2 0 0 0506a  triṃṣaddhāma vi rājati vākpataṅgāya dhīyate .<BR>
            2 0 0 0506c  prati vastoraha dyubhiḥ .. 632<BR>
            2 0 0 0507a  apa tye tāyavo yathā nakṣatrā yantyaktubhiḥ .<BR>
            2 0 0 0507c  sūrāya viśvacakṣase .. 633<BR>
            2 0 0 0508a  adṛśrannasya ketavo vi raśmayo janāṃ anu .<BR>
            2 0 0 0508c  bhrājanto agnayo yathā .. 634<BR>
            2 0 0 0509a  taraṇirviśvadarśato jyotiṣkṛdasi sūrya .<BR>
            2 0 0 0509c  viśvamābhāsi rocanam .. 635<BR>
            2 0 0 0510a  pratyaṅ devānāṃ viśaḥ pratyaṅṅudeṣi mānuṣān .<BR>
            2 0 0 0510c  pratyaṅ viśvaṃ svardṛśe .. 636<BR>
            2 0 0 0511a  yenā pāvaka cakṣasā bhuraṇyantaṃ janāṃ anu .<BR>
            2 0 0 0511c  tvaṃ varuṇa paśyasi .. 637<BR>
            2 0 0 0512a  uddyāmeṣi rajaḥ pṛthvahā mimāno aktubhiḥ .<BR>
            2 0 0 0512c  paśyañjanmāni sūrya .. 638<BR>
            2 0 0 0513a  ayukta sapta śundhyuvaḥ sūro rathasya naptryaḥ .<BR>
            2 0 0 0513c  tābhiryāti svayuktibhiḥ .. 639<BR>
            2 0 0 0514a  sapta tvā harito rathe vahanti deva sūrya .<BR>
            2 0 0 0514c  śociṣkeśaṃ vicakṣaṇa .. 640<BR>
             .. ityāraṇyaṃ parva kāṇḍam ..<BR>
       <BR>
             mahānāmnya ārcikaḥ<BR>
            3 0 0 0001a  vidā maghavan vidā gātumanuśaṃsiṣo diśaḥ .<BR>
            3 0 0 0001c  śikṣā śacīnāṃ pate pūrvīṇāṃ purūvaso .. 641<BR>
            3 0 0 0002a  ābhiṣṭvamabhiṣṭibhiḥ svā '3rnnāṃśuḥ .<BR>
            3 0 0 0002c  pracetana pracetayendra dyumnāya na iṣe .. 642<BR>
            3 0 0 0003a  evā hi śakro rāye vājāya vajrivaḥ .<BR>
            3 0 0 0003c  śaviṣṭha vajrinnṛñjase maṃhiṣṭha vajrinnṛñjasa .<BR>
            3 0 0 0003e  ā yāhi piba matsva .. 643<BR>
            3 0 0 0004a  vidā rāye suvīryaṃ bhavo vājānāṃ patirvaśāṃ anu .<BR>
            3 0 0 0004c  maṃhiṣṭha vajrinnṛñjase yaḥ śaviṣṭhaḥ śūrāṇām .. 644<BR>
            3 0 0 0005a  yo maṃhiṣṭho maghonāmṃśurnna śociḥ .<BR>
            3 0 0 0005c  cikitvo abhi no nayeṃdro vide tamu stuhi .. 645<BR>
            3 0 0 0006a  īśe hi śakrastamūtaye havāmahe jetāramaparājitam .<BR>
            3 0 0 0006c  sa naḥ svarṣadati dviṣaḥ kratuśchanda ṛtaṃ bṛhat .. 646<BR>
            3 0 0 0007a  indraṃ dhanasya sātaye havāmahe jetāramaparājitam .<BR>
            3 0 0 0007c  sa naḥ svarṣadati dviṣaḥ sa naḥ svarṣadati dviṣaḥ .. 647<BR>
            3 0 0 0008a  pūrvasya yatte adrivoṃ 'śurmadāya .<BR>
            3 0 0 0008c  sumna ā dhehi no vaso pūrtiḥ śaviṣṭha śasyate .<BR>
            3 0 0 0008e  vaśī hi śakro nūnaṃ tannavyaṃ saṃnyase .. 648<BR>
            3 0 0 0009a  prabho janasya vṛtrahantsamaryeṣu bravāvahai .<BR>
            3 0 0 0009c  śūro yo goṣu gacchati sakhā suśevo advayuḥ .. 649<BR>
            atha pañca purīṣapadāni<BR>
            3 0 0 0010a  evāhyo '3 '3 '3vā . evā hyagne . evāhīndra .<BR>
            3 0 0 0010c  evā hi pūṣan . evā hi devāḥ Oṃ evāhi devāḥ .. 650<BR>
             .. iti pañca purīṣapadāni ..<BR>
       <BR>
             .. iti mahānāmnyārcikaḥ ..<BR>
       <BR>
             uttara ārcikaḥ<BR>
             prathama prapāṭhakaḥ .  prathamo 'rdhaḥ<BR>
             asitaḥ kāśyapo devalo vā. gāyatrī. pavamānaḥ somaḥ.<BR>
            4 1 1 01 01a  upāsmai gāyatā naraḥ pavamānāyendave .<BR>
            4 1 1 01 01c  abhi devāṃ iyakṣate .. 651<BR>
            4 1 1 01 02a  abhi te madhunā payo 'tharvāṇo aśiśrayuḥ .<BR>
            4 1 1 01 02c  devaṃ devāya devayu .. 652<BR>
            4 1 1 01 03a  sa naḥ pavasva śaṃ gave śaṃ janāya śamarvate .<BR>
            4 1 1 01 03c  śaṃ rājannoṣadhībhyaḥ .. 653<BR>
       <BR>
             kaśyapo mārīcaḥ. gāyatrī. pavamānaḥ somaḥ.<BR>
            4 1 1 02 01a  davidyutatyā rucā pariṣṭobhantyā kṛpā .<BR>
            4 1 1 02 01c  somāḥ śukrā gavāśiraḥ .. 654<BR>
            4 1 1 02 02a  hinvāno hetṛbhirhita ā vājaṃ vājyakramīt .<BR>
            4 1 1 02 02c  sīdanto vanuṣo yathā .. 655<BR>
            4 1 1 02 03a  ṛdhaksoma svastaye saṃjagmāno divā kave .<BR>
            4 1 1 02 03c  pavasva sūryo dṛśe .. 656<BR>
       <BR>
             śataṃ vaikhānasāḥ, gāyatrī, pavamānaḥ somaḥ.<BR>
            4 1 1 03 01a  pavamānasya te kave vājintsargā asṛkṣate .<BR>
            4 1 1 03 01c  arvanto na śravasyavaḥ .. 657<BR>
            4 1 1 03 02a  acchā kośaṃ madhuścutamasṛgraṃ vāre avyaye .<BR>
            4 1 1 03 02c  avāvaśanta dhītayaḥ .. 658<BR>
            4 1 1 03 03a  acchā samudramindavo 'staṃ gāvo na dhenavaḥ .<BR>
            4 1 1 03 03c  agmannṛtasya yonimā .. 659<BR>
       <BR>
             bharadvājo bārhaspatyaḥ, gāyatrī, agniḥ.<BR>
            4 1 1 04 01a  agna ā yāhi vītaye gṛṇāno havyadātaye .<BR>
            4 1 1 04 01c  ni hotā satsi barhiṣi .. 660<BR>
            4 1 1 04 02a  taṃ tvā samidbhiraṅgiro ghṛtena vardhayāmasi .<BR>
            4 1 1 04 02c  bṛhacchocā yaviṣṭhya .. 661<BR>
            4 1 1 04 03a  sa naḥ pṛthu śravāyyamacchā deva vivāsasi .<BR>
            4 1 1 04 03c  bṛhadagne suvīryam .. 662<BR>
       <BR>
             viśvāmitro gāthinaḥ jamadagnirvā, gāyatrī, mitrāvaruṇau.<BR>
            4 1 1 05 01a  ā no mitrāvaruṇā ghṛtairgavyūtimukṣatam .<BR>
            4 1 1 05 01c  madhvā rajāṃsi sukratū .. 663<BR>
            4 1 1 05 02a  uruśaṃsā namovṛdhā mahnā dakṣasya rājathaḥ .<BR>
            4 1 1 05 02c  drāghiṣṭhābhiḥ śucivratā .. 664<BR>
            4 1 1 05 03a  gṛṇānā jamadagninā yonāvṛtasya sīdatam .<BR>
            4 1 1 05 03c  pātaṃ somamṛtāvṛdhā .. 665<BR>
       <BR>
             irīmbiṭhiḥ kāṇvaḥ. gāyatrī. indraḥ.<BR>
            4 1 1 06 03a  ā yāhi suṣumā hi ta indra somaṃ pibā imam .<BR>
            4 1 1 06 03c  edaṃ barhiḥ sado mama .. 666<BR>
            4 1 1 06 03a  ā tvā brahmayujā harī vahatāmindra keśinā .<BR>
            4 1 1 06 03c  upa brahmāṇi naḥ śṛṇu .. 667<BR>
            4 1 1 06 03a  brahmāṇastvā yujā vayaṃ somapāmindra sominaḥ .<BR>
            4 1 1 06 03c  sutāvanto havāmahe .. 668<BR>
       <BR>
             viśvāmitro gāthinaḥ. gāyatrī. indrāgnī.<BR>
            4 1 1 07 01a  indrāgnī ā gataṃ sutaṃ gīrbhirnabho vareṇyam .<BR>
            4 1 1 07 01c  asya pātaṃ dhiyeṣitā .. 669<BR>
            4 1 1 07 02a  indrāgnī jarituḥ sacā yajño jigāti cetanaḥ .<BR>
            4 1 1 07 02c  ayā pātamimaṃ sutam .. 670<BR>
            4 1 1 07 03a  indramagniṃ kavicchadā yajñasya jūtyā vṛṇe .<BR>
            4 1 1 07 03c  tā somasyeha tṛmpatām .. 671<BR>
       <BR>
             amahīyurāṅgirasaḥ. gāyatrī. pavamānaḥ somaḥ.<BR>
            4 1 1 08 01a  uccā te jātamandhaso divi sadbhūmyā dade .<BR>
            4 1 1 08 01c  ugraṃ śarma mahi śravaḥ .. 672<BR>
            4 1 1 08 02a  sa na indrāya yajyave varuṇāya marudbhyaḥ .<BR>
            4 1 1 08 02c  varivovitpari srava .. 673<BR>
            4 1 1 08 03a  enā viśvānyarya ā dyumnāni mānuṣāṇām .<BR>
            4 1 1 08 03c  siṣāsanto vanāmahe .. 674<BR>
       <BR>
            4 1 1 09 01a  punānaḥ soma dhārayāpo vasāno arṣasi .<BR>
            4 1 1 09 01c  ā ratnadhā yonimṛtasya sīdasyutso devo hiraṇyayaḥ .. 675<BR>
            4 1 1 09 02a  duhāna ūdhardivyaṃ madhu priyaṃ pratnaṃ sadhasthamāsadat .<BR>
            4 1 1 09 02c  āpṛcchyaṃ dharuṇaṃ vājyarṣasi nṛbhirdhauto vicakṣaṇaḥ .. 676<BR>
       <BR>
            4 1 1 10 01a  pra tu drava pari kośaṃ ni ṣīda nṛbhiḥ punāno abhi vājamarṣa .<BR>
            4 1 1 10 01c  aśvaṃ na tvā vājinaṃ marjayanto 'cchā barhī raśanābhirnayanti .. 677<BR>
            4 1 1 10 02a  svāyudhaḥ pavate deva induraśastihā vṛjanā rakṣamāṇaḥ .<BR>
            4 1 1 10 02c  pitā devānāṃ janitā sudakṣo viṣṭambho divo dharuṇaḥ pṛthivyāḥ .. 678<BR>
            4 1 1 10 03a  ṛṣirvipraḥ puraetā janānāmṛbhurdhīra uśanā kāvyena .<BR>
            4 1 1 10 03c  sa cidviveda nihitaṃ yadāsāmapīcyā3ṃ guhyaṃ nāma gonām .. 679<BR>
       <BR>
            4 1 1 11 01a  abhi tvā śūra nonumo 'dugdhā iva dhenavaḥ .<BR>
            4 1 1 11 01c  īśānamasya jagataḥ svardṛśamīśānamindra tasthuṣaḥ .. 680<BR>
            4 1 1 11 02a  na tvāvāṃ anyo divyo na pārthivo na jāto na janiṣyate .<BR>
            4 1 1 11 02c  aśvāyanto maghavannindra vājino gavyantastvā havāmahe .. 681<BR>
       <BR>
            4 1 1 12 01a  kayā naścitra ā bhuvadūtī sadāvṛdhaḥ sakhā .<BR>
            4 1 1 12 01c  kayā śaciṣṭhayā vṛtā .. 682<BR>
            4 1 1 12 02a  kastvā satyo madānāṃ maṃhiṣṭho matsadandhasaḥ .<BR>
            4 1 1 12 02c  dṛḍhā cidāruje vasu .. 683<BR>
            4 1 1 12 03a  abhī ṣu ṇaḥ sakhīnāmavitā jaritR^īṇām .<BR>
            4 1 1 12 03c  śataṃ bhavāsyūtaye .. 684<BR>
       <BR>
            4 1 1 13 01a  taṃ vo dasmamṛtīṣahaṃ vasormandānamandhasaḥ .<BR>
            4 1 1 13 01c  abhi vatsaṃ na svasareṣu dhenava indraṃ gīrbhirnavāmahe .. 685<BR>
            4 1 1 13 02a  dyukṣaṃ sudānuṃ taviṣībhirāvṛtaṃ giriṃ na purubhojasam .<BR>
            4 1 1 13 02c  kṣumantaṃ vājaṃ śatinaṃ sahasriṇaṃ makṣū gomantamīmahe .. 686<BR>
       <BR>
            4 1 1 14 01a  tarobhirvo vidadvasumindraṃ sabādha ūtaye .<BR>
            4 1 1 14 01c  bṛhadgāyantaḥ sutasome adhvare huve bharaṃ na kāriṇam .. 687<BR>
            4 1 1 14 02a  na yaṃ dudhrā varante na sthirā muro madeṣu śipramandhasaḥ .<BR>
            4 1 1 14 02c  ya ādṛtyā śaśamānāya sunvate dātā jaritra ukthyam .. 688<BR>
       <BR>
            4 1 1 15 01a  svādiṣṭhayā madiṣṭhayā pavasva soma dhārayā .<BR>
            4 1 1 15 01c  indrāya pātave sutaḥ .. 689<BR>
            4 1 1 15 02a  rakṣohā viśvacarṣaṇirabhi yonimayohate .<BR>
            4 1 1 15 02c  droṇe sadhasthamāsadat .. 690<BR>
            4 1 1 15 03a  varivodhātamo bhuvo maṃhiṣṭho vṛtrahantamaḥ .<BR>
            4 1 1 15 03c  parṣi rādho maghonām .. 691<BR>
       <BR>
            4 1 1 16 01a  pavasva madhumattama indrāya soma kratuvittamo madaḥ .<BR>
            4 1 1 16 01c  mahi dyukṣatamo madaḥ .. 692<BR>
            4 1 1 16 02a  yasya te pītvā vṛṣabho vṛṣāyate 'sya pītvā svarvidaḥ .<BR>
            4 1 1 16 02c  sa supraketo abhyakramīdiṣo 'cchā vājaṃ naitaśaḥ .. 693<BR>
       <BR>
            4 1 1 17 01a  indramaccha sutā ime vṛṣaṇaṃ yantu harayaḥ .<BR>
            4 1 1 17 01c  śruṣṭe jātāsa indavaḥ svarvidaḥ .. 694<BR>
            4 1 1 17 02a  ayaṃ bharāya sānasirindrāya pavate sutaḥ .<BR>
            4 1 1 17 02c  somo jaitrasya cetati yathā vide .. 695<BR>
            4 1 1 17 03a  asyedindro madeṣvā grābhaṃ gṛbhṇāti sānasim .<BR>
            4 1 1 17 03c  vajraṃ ca vṛṣaṇaṃ bharatsamapsujit .. 696<BR>
       <BR>
            4 1 1 18 01a  purojitī vo andhasaḥ sutāya mādayitnave .<BR>
            4 1 1 18 01c  apa śvānaṃ śnathiṣṭana sakhāyo dīrghajihvyam .. 697<BR>
            4 1 1 18 02a  yo dhārayā pāvakayā pariprasyandate sutaḥ .<BR>
            4 1 1 18 02c  induraśvo na kṛtvyaḥ .. 698<BR>
            4 1 1 18 03a  taṃ duroṣamabhī naraḥ somaṃ viśvācyā dhiyā .<BR>
            4 1 1 18 03c  yajñāya santvadrayaḥ .. 699<BR>
       <BR>
            4 1 1 19 01a  abhi priyāṇi pavate canohito nāmāni yahvo adhi yeṣu vardhate .<BR>
            4 1 1 19 01c  ā sūryasya bṛhato bṛhannadhi rathaṃ viṣvañcamaruhadvicakṣaṇaḥ.. 700<BR>
            4 1 1 19 02a  ṛtasya jihvā pavate madhu priyaṃ vaktā patirdhiyo asyā adābhyaḥ .<BR>
            4 1 1 19 02c  dadhāti putraḥ pitrorapīcyā3ṃ nāma tṛtīyamadhi rocanaṃ divaḥ .. 701<BR>
            4 1 1 19 03a  ava dyutānaḥ kalaśāṃ acikradannṛbhiryemāṇaḥ kośa ā hiraṇyaye .<BR>
            4 1 1 19 03c  abhī ṛtasya dohanā anūṣatādhi tripṛṣṭha uṣaso vi rājasi .. 702<BR>
       <BR>
            4 1 1 20 01a  yajñāyajñā vo agnaye girāgirā ca dakṣase .<BR>
            4 1 1 20 01c  prapra vayamamṛtaṃ jātavedasaṃ priyaṃ mitraṃ na śaṃsiṣam .. 703<BR>
            4 1 1 20 02a  ūrjo napātaṃ sa hināyamasmayurdāśema havyadātaye .<BR>
            4 1 1 20 02c  bhuvadvājeṣvavitā bhuvadvṛdha uta trātā tanūnām .. 704<BR>
       <BR>
            4 1 1 21 01a  ehyū ṣu bravāṇi te 'gna itthetarā giraḥ .<BR>
            4 1 1 21 01c  ebhirvardhāsa indubhiḥ .. 705<BR>
            4 1 1 21 02a  yatra kva ca te mano dakṣaṃ dadhasa uttaram .<BR>
            4 1 1 21 02c  tatrā yoniṃ kṛṇavase .. 706<BR>
            4 1 1 21 03a  na hi te pūrtamakṣipadbhuvannemānāṃ pate .<BR>
            4 1 1 21 03c  athā duvo vanavase .. 707<BR>
       <BR>
            4 1 1 22 01a  vayamu tvāmapūrvya sthūraṃ na kaccidbharanto 'vasyavaḥ .<BR>
            4 1 1 22 01c  vajriñcitraṃ havāmahe .. 708<BR>
            4 1 1 22 02a  upa tvā karmannūtaye sa no yuvograścakrāma yo dhṛṣat .<BR>
            4 1 1 22 02c  tvāmidhyavitāraṃ vavṛmahe sakhāya indra sānasim .. 709<BR>
       <BR>
            4 1 1 23 01a  adhā hīndra girvaṇa upa tvā kāma īmahe sasṛgmahe .<BR>
            4 1 1 23 01c  udeva gmanta udabhiḥ .. 710<BR>
            4 1 1 23 02a  vārṇa tvā yavyābhirvardhanti śūra brahmāṇi .<BR>
            4 1 1 23 02c  vavṛdhvāṃsaṃ cidadrivo divedive .. 711<BR>
            4 1 1 23 03a  puñjanti harī iṣirasya gāthayorau ratha uruyuge vacoyujā .<BR>
            4 1 1 23 03c  indravāhā svarvidā .. 712<BR>
       <BR>
             prathama prapāṭhakaḥ .  dvitīyo 'rdhaḥ<BR>
            4 1 2 01 01a  pāntamā vo andhasa indramabhi pra gāyata .<BR>
            4 1 2 01 01c  viśvāsāhaṃ śatkratuṃ maṃhiṣṭhaṃ carṣaṇīnām .. 713<BR>
            4 1 2 01 02a  puruhūtaṃ puruṣṭutaṃ gāthānyā3ṃ sanaśrutam .<BR>
            4 1 2 01 02c  indra iti bravītana .. 714<BR>
            4 1 2 01 03a  indra inno mahonāṃ dātā vājānāṃ nṛtuḥ .<BR>
            4 1 2 01 03c  mahāṃ abhijñvā yamat .. 715<BR>
       <BR>
            4 1 2 02 01a  pra va indrāya mādanaṃ haryaśvāya gāyata .<BR>
            4 1 2 02 01c  sakhāyaḥ somapāvne .. 716<BR>
            4 1 2 02 02a  śaṃsedukthaṃ sudānava uta dyukṣaṃ yatha naraḥ .<BR>
            4 1 2 02 02c  cakṛmā satyarādhase .. 717<BR>
            4 1 2 02 03a  tvaṃ na indra vājayustvaṃ gavyuḥ śatakrato .<BR>
            4 1 2 02 03c  tvaṃ hiraṇyayurvaso .. 718<BR>
       <BR>
            4 1 2 03 01a  vayamu tvā tadidarthā indra tvāyantaḥ sakhāyaḥ .<BR>
            4 1 2 03 01c  kaṇvā ukthebhirjarante .. 719<BR>
            4 1 2 03 02a  na ghemanyadā papana vajrinnapaso naviṣṭau .<BR>
            4 1 2 03 02c  tavedu stomaiściketa .. 720<BR>
            4 1 2 03 03a  icchanti devāḥ sunvantaṃ na svapnāya spṛhayanti .<BR>
            4 1 2 03 03c  yanti pramādamatandrāḥ .. 721<BR>
       <BR>
            4 1 2 04 01a  indrāya madvne sutaṃ pari ṣṭobhantu no giraḥ .<BR>
            4 1 2 04 01c  arkamarccantu kāravaḥ .. 722<BR>
            4 1 2 04 02a  yasminviśvā adhi śriyo raṇanti sapta saṃsadaḥ .<BR>
            4 1 2 04 02c  indraṃ sute havāmahe .. 723<BR>
            4 1 2 04 03a  trikadrukeṣu cetanaṃ devāso yajñamatnata .<BR>
            4 1 2 04 03c  tamidvardhantu no giraḥ .. 724<BR>
       <BR>
            4 1 2 05 01a  ayaṃ ta indra somo nipūto adhi barhiṣi .<BR>
            4 1 2 05 01c  ehīmasya dravā piba .. 725<BR>
            4 1 2 05 02a  śācigo śācipūjanāyaṃ raṇāya te sutaḥ .<BR>
            4 1 2 05 02c  ākhaṇḍala pra hūyase .. 726<BR>
            4 1 2 05 03a  yaste śṛṅgavṛṣo ṇapātpraṇapātkuṇḍapāyyaḥ .<BR>
            4 1 2 05 03c  nyasmiṃ dadhra ā manaḥ .. 727<BR>
       <BR>
            4 1 2 06 01a  ā tū na indra kṣumantaṃ citraṃ grābhaṃ saṃ gṛbhāya .<BR>
            4 1 2 06 01c  mahāhasti dakṣiṇena .. 728<BR>
            4 1 2 06 02a  vidmā hi tvā tuvikūrmiṃ tuvideṣṇaṃ tuvīmagham .<BR>
            4 1 2 06 02c  tuvimātramavobhiḥ .. 729<BR>
            4 1 2 06 03a  na hi tvā śūra devā na martāso ditsantam .<BR>
            4 1 2 06 03c  bhīmaṃ na gāṃ vārayante .. 730<BR>
       <BR>
            4 1 2 07 01a  abhi tvā vṛṣabhā sute sutaṃ sṛjāmi pītaye .<BR>
            4 1 2 07 01c  tṛmpā vyaśnuhī madam .. 731<BR>
            4 1 2 07 02a  mā tvā mūrā aviṣyavo mopahasvāna ā dabhan .<BR>
            4 1 2 07 02c  mā kīṃ brahmadviṣaṃ vanaḥ .. 732<BR>
            4 1 2 07 03a  iha tvā goparīṇasaṃ mahe mandantu rādhase .<BR>
            4 1 2 07 03c  saro gauro yathā piba .. 733<BR>
       <BR>
            4 1 2 08 01a  idam vaso sutamandhaḥ pibā supūrṇamudaram .<BR>
            4 1 2 08 01c  anābhayinrarimā te .. 734<BR>
            4 1 2 08 02a  nṛbhirdhautaḥ suto aśnairavyā vāraiḥ paripūtaḥ .<BR>
            4 1 2 08 02c  aśvo na nikto nadīṣu .. 735<BR>
            4 1 2 08 03a  taṃ te yavaṃ yathā gobhiḥ svādumakarma śrīṇantaḥ .<BR>
            4 1 2 08 03c  indra tvāsmiṃtsadhamāde .. 736<BR>
       <BR>
            4 1 2 09 01a  idaṃ hyanvojasā sutaṃ rādhānāṃ pate .<BR>
            4 1 2 09 01c  pibā tvā3sya girvaṇaḥ .. 737<BR>
            4 1 2 09 02a  yaste anu svadhāmasatsute ni yaccha tanvam .<BR>
            4 1 2 09 02c  sa tvā mamattu somyam .. 738<BR>
            4 1 2 09 03a  pra te aśnotu kukṣyoḥ prendra brahmaṇā śiraḥ .<BR>
            4 1 2 09 03c  pra bāhū śūra rādhasā .. 739<BR>
            4 1 2 10 01a  ā tvetā ni ṣīdatendramabhi pra gāyata .<BR>
            4 1 2 10 01c  sakhāya stomavāhasaḥ .. 740<BR>
            4 1 2 10 02a  purūtamaṃ purūṇāmīśānaṃ vāryāṇām .<BR>
            4 1 2 10 02c  indraṃ some sacā sute .. 741<BR>
            4 1 2 10 03a  sa ghā no yoga ā bhuvatsa rāye sa purandhyā .<BR>
            4 1 2 10 03c  gamadvājebhirā sa naḥ .. 742<BR>
       <BR>
            4 1 2 11 01a  yogeyoge tavastaraṃ vājevāje havāmahe .<BR>
            4 1 2 11 01c  sakhāya indramūtaye .. 743<BR>
            4 1 2 11 02a  anu pratnasyaukaso huve tuvipratiṃ naram .<BR>
            4 1 2 11 02c  yaṃ te pūrvaṃ pitā huve .. 744<BR>
            4 1 2 11 03a  ā ghā gamadyadi śravatsahasriṇībhirūtibhiḥ .<BR>
            4 1 2 11 03c  vājebhirupa no havam .. 745<BR>
       <BR>
            4 1 2 12 01a  indra suteṣu someṣu kratuṃ punīṣa ukthyam .<BR>
            4 1 2 12 01c  vide vṛdhasya dakṣasya mahāṃ hi ṣaḥ .. 746<BR>
            4 1 2 12 02a  sa prathame vyomani devānāṃ sadane vṛdhaḥ .<BR>
            4 1 2 12 02c  supāraḥ suśravastamaḥ samapsujit .. 747<BR>
            4 1 2 12 03a  tamu huve vājasātaya indraṃ bharāya śuṣmiṇam .<BR>
            4 1 2 12 03c  bhavā naḥ sumne antamaḥ sakhā vṛdhe .. 748<BR>
       <BR>
            4 1 2 13 01a  enā vo agniṃ namasorjo napātamā huve .<BR>
            4 1 2 13 01c  priyaṃ cetiṣṭhamaratiṃ svadhvaraṃ viśvasya dūtamamṛtam .. 749<BR>
            4 1 2 13 02a  sa yojate aruṣā viśvabhojasā sa dudravatsvāhutaḥ .<BR>
            4 1 2 13 02c  subrahmā yajñaḥ suśamī vasūnāṃ devaṃ rādho janānām .. 750<BR>
       <BR>
            4 1 2 14 01a  pratyu adarśyāyatyū3cchantī duhitā divaḥ .<BR>
            4 1 2 14 01c  apo mahī vṛṇute cakṣuṣā tamo jyotiṣkṛṇoti sūnarī .. 751<BR>
            4 1 2 14 02a  udusriyāḥ sṛjate sūryaḥ sacā udyannakṣatramarcivat .<BR>
            4 1 2 14 02c  taveduṣo vyuṣi sūryasya ca saṃ bhaktena gamemahi .. 752<BR>
       <BR>
            4 1 2 15 01a  imā u vāṃ diviṣṭaya usrā havante aśvinā .<BR>
            4 1 2 15 01c  ayaṃ vāmahve 'vase śacīvasū viśaṃviśaṃ hi gacchathaḥ .. 753<BR>
            4 1 2 15 02a  yuvaṃ citraṃ dadathurbhojanaṃ narā codethāṃ sūnṛtāvate .<BR>
            4 1 2 15 02c  arvāgrathaṃ samanasā ni yacchataṃ pibataṃ somyaṃ madhu .. 754<BR>
       <BR>
            4 1 2 16 01a  asya pratnāmanu dyutaṃ śukraṃ duduhre ahrayaḥ .<BR>
            4 1 2 16 01c  payaḥ sahasrasāmṛṣim .. 755<BR>
            4 1 2 16 02a  ayaṃ sūrya ivopadṛgayaṃ sarāṃsi dhāvati .<BR>
            4 1 2 16 02c  sapta pravata ā divam .. 756<BR>
            4 1 2 16 03a  ayaṃ viśvāni tiṣṭhati punāno bhuvanopari .<BR>
            4 1 2 16 03c  somo devo na sūryaḥ .. 757<BR>
       <BR>
            4 1 2 17 01a  eṣa pratnena janmanā devo devebhyaḥ sutaḥ .<BR>
            4 1 2 17 01c  hariḥ pavitre arṣati .. 758<BR>
            4 1 2 17 02a  eṣa pratnena manmanā devo devebhyaspari .<BR>
            4 1 2 17 02c  kavirvipreṇa vāvṛdhe .. 759<BR>
            4 1 2 17 03a  duhānaḥ pratnamitpayaḥ pavitre pari ṣicyase .<BR>
            4 1 2 17 03c  krandaṃ devāṃ ajījanaḥ .. 760<BR>
       <BR>
            4 1 2 18 01a  upa śikṣāpatasthuṣo bhiyasamā dhehi śatrave .<BR>
            4 1 2 18 01c  pavamāna vidā rayim .. 761<BR>
            4 1 2 18 02a  uṣo ṣu jātamapturaṃ gobhirbhaṅgaṃ pariṣkṛtam .<BR>
            4 1 2 18 02c  induṃ devā ayāsiṣuḥ .. 762<BR>
            4 1 2 18 03a  upāsmai gāyatā naraḥ pavamānāyendave .<BR>
            4 1 2 18 03c  abhi devāṃ iyakṣate .. 763<BR>
       <BR>
            4 1 2 19 01a  pra somāso vipaścito 'po nayanta ūrmayaḥ .<BR>
            4 1 2 19 01c  vanāni mahiṣā iva .. 764<BR>
            4 1 2 19 02a  abhi droṇāni babhravaḥ śukrā ṛtasya dhārayā .<BR>
            4 1 2 19 02c  vājaṃ gomantamakṣaran .. 765<BR>
            4 1 2 19 03a  sutā indrāya vāyave varuṇāya marudbhyaḥ .<BR>
            4 1 2 19 03c  somā arṣantu viṣṇave .. 766<BR>
       <BR>
            4 1 2 20 01a  pra soma devavītaye sindhurna pipye arṇasā .<BR>
            4 1 2 20 01c  aṃśoḥ payasā madiro na jāgṛviracchā kośaṃ madhuścutam .. 767<BR>
            4 1 2 20 02a  ā haryato arjuno atke avyata priyaḥ sūnurna marjyaḥ .<BR>
            4 1 2 20 02c  tamīṃ hinvantyapaso yathā rathaṃ nadīṣvā gabhastyoḥ .. 768<BR>
       <BR>
            4 1 2 21 01a  pra somāso madacyutaḥ śravase no maghonām .<BR>
            4 1 2 21 01c  sutā vidathe akramuḥ .. 769<BR>
            4 1 2 21 02a  ādīṃ haṃso yathā gaṇaṃ viśvasyāvīvaśanmatim .<BR>
            4 1 2 21 02c  atyo na gobhirajyate .. 770<BR>
            4 1 2 21 03a  ādīṃ tritasya yoṣaṇo hariṃ hinvantyadribhiḥ .<BR>
            4 1 2 21 03c  indumindrāya pītaye .. 771<BR>
       <BR>
            4 1 2 22 01a  ayā pavasva devayu rebhanpavitraṃ paryeṣi viśvataḥ .<BR>
            4 1 2 22 01c  madhordhārā asṛkṣata .. 772<BR>
            4 1 2 22 02a  pavate haryato harirati hvarāṃsi raṃhyā .<BR>
            4 1 2 22 02c  abhyarṣa stotṛbhyo vīravadyaśaḥ .. 773<BR>
            4 1 2 22 03a  pra sunvānāsyāndhaso marto na vaṣṭa tadvacaḥ .<BR>
            4 1 2 22 03c  apa śvānamarādhasaṃ hatā makhaṃ na bhṛgavaḥ .. 774<BR>
       <BR>
             dvitīya prapāṭhakaḥ .  prathamo 'rdhaḥ<BR>
            4 2 1 01 01a  pavasva vāco agriyaḥ soma citrābhirūtibhiḥ .<BR>
            4 2 1 01 01c  abhi viśvāni kāvyā .. 775<BR>
            4 2 1 01 02a  tvaṃ samudriyā apo 'griyo vāca īrayan .<BR>
            4 2 1 01 02c  pavasva viśvacarṣaṇe .. 776<BR>
            4 2 1 01 03a  tubhyemā bhuvanā kave mahimne soma tasthire .<BR>
            4 2 1 01 03c  tubhyaṃ dhāvanti dhenavaḥ .. 777<BR>
       <BR>
            4 2 1 02 01a  pavasvendo vṛṣā sutaḥ kṛdhī no yaśaso jane .<BR>
            4 2 1 02 01c  viśvā apa dviṣo jahi .. 778<BR>
            4 2 1 02 02a  yasya te sakhye vayaṃ sāsahyāma pṛtanyataḥ .<BR>
            4 2 1 02 02c  tavendo dyumna uttame .. 779<BR>
            4 2 1 02 03a  yā te bhīmānyāyudhā tigmāni santi dhūrvaṇe .<BR>
            4 2 1 02 03c  rakṣā samasya no nidaḥ .. 780<BR>
       <BR>
            4 2 1 03 01a  vṛṣā soma dyumāṃ asi vṛṣā deva vṛṣavrataḥ .<BR>
            4 2 1 03 01c  vṛṣā dharmāṇi dadhriṣe .. 781<BR>
            4 2 1 03 02a  vṛṣṇaste vṛṣṇyaṃ śavo vṛṣā vanaṃ vṛṣā sutaḥ .<BR>
            4 2 1 03 02c  sa tvaṃ vṛṣanvṛṣedasi .. 782<BR>
            4 2 1 03 03a  aśvo na cakrado vṛṣā saṃ gā indo samarvataḥ .<BR>
            4 2 1 03 03c  vi no rāye duro vṛdhi .. 783<BR>
       <BR>
            4 2 1 04 01a  vṛṣā hyasi bhānunā dyumantaṃ tvā havāmahe .<BR>
            4 2 1 04 01c  pavamāna svardṛśam .. 784<BR>
            4 2 1 04 02a  yadadbhiḥ pariśicyase marmṛjyamāna āyubhiḥ .<BR>
            4 2 1 04 02c  droṇe sadhasthamaśnuṣe .. 785<BR>
            4 2 1 04 03a  ā pavasva suvīryaṃ mandamānaḥ svāyudha .<BR>
            4 2 1 04 03c  iho ṣvindavā gahi .. 786<BR>
       <BR>
            4 2 1 05 01a  pavamānasya te vayaṃ pavitramabhyundataḥ .<BR>
            4 2 1 05 01c  sakhitvamā vṛṇīmahe .. 787<BR>
            4 2 1 05 02a  ye te pavitramūrmayo 'bhikṣaranti dhārayā .<BR>
            4 2 1 05 02c  tebhirnaḥ soma mṛḍaya .. 788<BR>
            4 2 1 05 03a  sa naḥ punāna ā bhara rayiṃ vīravatīmiṣam<BR>
            4 2 1 05 03c  īśānaḥ soma viśvataḥ .. 789<BR>
       <BR>
            4 2 1 06 01a  agniṃ dūtaṃ vṛṇīmahe hotāraṃ viśvavedasam .<BR>
            4 2 1 06 01c  asya yajñasya sukratum .. 790<BR>
            4 2 1 06 02a  agnimagniṃ havīmabhiḥ sadā havanta viśpatim .<BR>
            4 2 1 06 02c  havyavāhaṃ purupriyam .. 791<BR>
            4 2 1 06 03a  agne devāṃ ihā vaha jajñāno vṛktabarhiṣe .<BR>
            4 2 1 06 03c  asi hotā na īḍyaḥ .. 792<BR>
       <BR>
            4 2 1 07 01a  mitraṃ vayaṃ havāmahe varuṇaṃ somapītaye .<BR>
            4 2 1 07 01c  ya jātā pūtadakṣasā .. 793<BR>
            4 2 1 07 02a  ṛtena yāvṛtāvṛdhāvṛtasya jyotiṣaspatī .<BR>
            4 2 1 07 02c  tā mitrāvaruṇā huve .. 794<BR>
            4 2 1 07 03a  varuṇaḥ prāvitā bhuvanmitro viśvābhirūtibhiḥ .<BR>
            4 2 1 07 03c  karatāṃ naḥ surādhasaḥ .. 795<BR>
       <BR>
            4 2 1 08 01a  indramidgāthino bṛhadindramarkebhirarkiṇaḥ .<BR>
            4 2 1 08 01c  indraṃ vāṇīranūṣata .. 796<BR>
            4 2 1 08 02a  indra iddharyoḥ sacā sammiśla ā vacoyujā .<BR>
            4 2 1 08 02c  indro vajrī hiraṇyayaḥ .. 797<BR>
            4 2 1 08 03a  indra vājeṣu no 'va sahasrapradhaneṣu ca .<BR>
            4 2 1 08 03c  ugra ugrābhirūtibhiḥ .. 798<BR>
            4 2 1 08 04a  indro dīrdhāya cakṣasa ā sūryaṃ rohayaddivi .<BR>
            4 2 1 08 04c  vi gobhiradrimairayat .. 799<BR>
       <BR>
            4 2 1 09 01a  indre agnā namo bṛhatsuvṛktimerayāmahe .<BR>
            4 2 1 09 01c  dhiyā dhenā avasyavaḥ .. 800<BR>
            4 2 1 09 02a  tā hi śaśvanta īḍata itthā viprāsa ūtaye .<BR>
            4 2 1 09 02c  sabādho vājasātaye .. 801<BR>
            4 2 1 09 03a  tā vāṃ gīrbhirvipanyuvaḥ prayasvanto havāmahe .<BR>
            4 2 1 09 03c  medhasātā saniṣyavaḥ .. 802<BR>
       <BR>
            4 2 1 10 01a  vṛṣā pavasva dhārayā marutvate ca matsaraḥ .<BR>
            4 2 1 10 01c  diśvā dadhāna ojasā .. 803<BR>
            4 2 1 10 02a  taṃ tvā dharttāramoṇyo3ḥ pavamāna svardṛśam .<BR>
            4 2 1 10 02c  hinve vājeṣu vājinam .. 804<BR>
            4 2 1 10 03a  ayā citto vipānayā hariḥ pavasva dhārayā .<BR>
            4 2 1 10 03c  yujaṃ vājeṣu codaya .. 805<BR>
       <BR>
            4 2 1 11 01a  vṛṣā śoṇo abhikanikradadgā nadayanneṣi pṛthivīmuta dyām .<BR>
            4 2 1 11 01c  indrasyeva vagnurā śṛṇva ājau pracodayannarṣasi vācamemām .. 806<BR>
            4 2 1 11 02a  rasāyyaḥ payasā pinvamāna īrayanneṣi madhumantamaṃśum .<BR>
            4 2 1 11 02c  pavamāna santanimeṣi kṛṇvannindrāya soma pariṣicyamānaḥ .. 807<BR>
            4 2 1 11 03a  evā pavasva madiro madāyodagrābhasya namayanvadhasnum .<BR>
            4 2 1 11 03c  pari varṇaṃ bharamāṇo ruśantaṃ gavyurno arṣa pari soma siktaḥ .. 808<BR>
       <BR>
            4 2 1 12 01a  tvāmiddhi havāmahe sātau vājasya kāravaḥ .<BR>
            4 2 1 12 01c  tvāṃ vṛtreṣvindra satpatiṃ narastvāṃ kāṣṭhāsvarvataḥ .. 809<BR>
            4 2 1 12 02a  sa tvaṃ naścitra vajrahasta dhṛṣṇuyā maha stavāno adrivaḥ .<BR>
            4 2 1 12 02c  gāmaśvaṃ rathyamindra saṃ kira satrā vājaṃ na jigyuṣe .. 810<BR>
       <BR>
            4 2 1 13 01a  abhi pra vaḥ surādhasamindramarca yathā vide .<BR>
            4 2 1 13 01c  yo jaritṛbhyo maghavā purūvasuḥ sahasreṇeva śikṣati .. 811<BR>
            4 2 1 13 02a  śatānīkeva pra jigāti dhṛṣṇuyā hanti vṛtrāṇi dāśuṣe .<BR>
            4 2 1 13 02c  gireriva pra rasā asya pinvire datrāṇi purubhojasaḥ .. 812<BR>
       <BR>
            4 2 1 14 01a  tvāmidā hyo naro 'pīpyanvajrinbhūrṇayaḥ .<BR>
            4 2 1 14 01c  sa indra stomavāhasa iha śrudhyupa svasaramā gahi .. 813<BR>
            4 2 1 14 02a  matsvā suśiprinharivastamīmahe tvayā bhūṣanti vedhasaḥ .<BR>
            4 2 1 14 02c  tava śravāṃsyupamānyukthya suteṣvindra girvaṇaḥ .. 814<BR>
       <BR>
            4 2 1 15 01a  yaste mado vareṇyastenā pavasvāndhasā .<BR>
            4 2 1 15 01c  devāvīraghaśaṃsahā .. 815<BR>
            4 2 1 15 02a  jaghnirvṛtramamitriyaṃ sasnirvājaṃ divedive .<BR>
            4 2 1 15 02c  goṣātiraśvasā asi .. 816<BR>
            4 2 1 15 03a  sammiślo aruṣo bhuvaḥ sūpasthābhirna dhenubhi .<BR>
            4 2 1 15 03c  sīdaṃ cchyeno na yonimā .. 817<BR>
       <BR>
            4 2 1 16 01a  ayaṃ pūṣā rayirbhagaḥ somaḥ punāno arṣati .<BR>
            4 2 1 16 01c  patirviśvasya bhūmano vyakhyadrodasī ubhe .. 818<BR>
            4 2 1 16 02a  samu priyā anūṣata gāvo madāya ghṛṣvayaḥ .<BR>
            4 2 1 16 02c  somāsaḥ kṛṇvate pathaḥ pavamānāsa indavaḥ .. 819<BR>
            4 2 1 16 03a  ya ojiṣṭhastamā bhara pavamāna śravāyyam .<BR>
            4 2 1 16 03c  yaḥ pañca carṣaṇīrabhi rayiṃ yena vanāmahe .. 820<BR>
       <BR>
            4 2 1 17 01a  vṛṣā matīnāṃ pavate vicakṣaṇaḥ somo ahnāṃ pratarītoṣasāṃ divaḥ .<BR>
            4 2 1 17 01c  prāṇā sindhūnāṃ kalaśāṃ acikradadindrasya hārdyāviśanmanīṣibhiḥ .. 821<BR>
            4 2 1 17 02a  manīṣibhiḥ pavate pūrvyaḥ kavirnṛbhiryataḥ pari kośāṃ asiṣyadat .<BR>
            4 2 1 17 02c  tritasya nāma janayanmadhu kṣarannindrasya vāyūṃ sakhyāya vardhayan .. 822<BR>
            4 2 1 17 03a  ayaṃ punāna uṣaso arocayadayaṃ sindhubhyo abhavadu lokakṛt .<BR>
            4 2 1 17 03c  ayaṃ triḥ sapta duduhāna āśiraṃ somo hṛde pavate cāru matsaraḥ .. 823<BR>
       <BR>
            4 2 1 18 01a  evā hyasi vīrayurevā śūra uta sthirah .<BR>
            4 2 1 18 01c  evā te rādhyaṃ manaḥ .. 824<BR>
            4 2 1 18 02a  evā rātistuvīmagha viśvebhirdhāyi dhātṛbhiḥ .<BR>
            4 2 1 18 02c  adhā cidindra naḥ sacā .. 825<BR>
            4 2 1 18 03a  mo ṣu brahmeva tadindrayurbhuvo vājānāṃ pate .<BR>
            4 2 1 18 03c  matsvā sutasya gomataḥ .. 826<BR>
       <BR>
            4 2 1 19 01a  indraṃ viśvā avīvṛdhantsamudravyacasaṃ giraḥ .<BR>
            4 2 1 19 01c  rathītamaṃ rathīnāṃ vājānāṃ satpatiṃ patim .. 827<BR>
            4 2 1 19 02a  sakhye ta indra vājino mā bhema śavasaspate .<BR>
            4 2 1 19 02c  tvāmabhi pra nonumo jetāramaparājitam .. 828<BR>
            4 2 1 19 03a  pūrvīrindrasya rātayo na vi dasyantyūtayaḥ .<BR>
            4 2 1 19 03c  yadā vājasya gomata stotṛbhyo maṃhate magham .. 829<BR>
       <BR>
             dvitīya prapāṭhakaḥ .  dvitīyo 'rdhaḥ<BR>
            4 2 2 01 01a  eta asṛgramindavastiraḥ pavitramāśavaḥ .<BR>
            4 2 2 01 01c  viśvānyabhi saubhagā .. 830<BR>
            4 2 2 01 02a  vighnanto duritā puru sugā tokāya vājinaḥ .<BR>
            4 2 2 01 02c  tmanā kṛṇvanto arvataḥ .. 831<BR>
            4 2 2 01 03a  kṛṇvanto varivo gave 'bhyarṣanti suṣṭutim .<BR>
            4 2 2 01 03c  iḍāmasmabhyaṃ saṃyatam .. 832<BR>
       <BR>
            4 2 2 02 01a  rājā medhābhirīyate pavamāno manāvadhi .<BR>
            4 2 2 02 01c  antarikṣeṇa yātave .. 833<BR>
            4 2 2 02 02a  ā naḥ soma saho juvo rūpaṃ na varcase bhara .<BR>
            4 2 2 02 02c  suṣvāṇo devavītaye .. 834<BR>
            4 2 2 02 03a  ā na indo śatagvinaṃ gavāṃ poṣaṃ svaśvyam .<BR>
            4 2 2 02 03c  vahā bhagattimūtaye .. 835<BR>
       <BR>
            4 2 2 03 01a  taṃ tvā nṛmṇāni bibhrataṃ sadhastheṣu maho divaḥ .<BR>
            4 2 2 03 01c  cāruṃ sukṛtyayemahe .. 836<BR>
            4 2 2 03 02a  saṃvṛktadhṛṣṇumukthyaṃ mahāmahivrataṃ madam .<BR>
            4 2 2 03 02c  śataṃ puro rurukṣaṇim .. 837<BR>
            4 2 2 03 03a  atastvā rayirabhyayadrājānaṃ sukrato divaḥ .<BR>
            4 2 2 03 03c  suparṇo avyathī bharat .. 838<BR>
            4 2 2 03 04a  adhā hinvāna indriyaṃ jyāyo mahitvamānaśe .<BR>
            4 2 2 03 04c  abhiṣṭikṛdvicarṣaṇiḥ .. 839<BR>
            4 2 2 03 05a  viśvasmā itsvardṛśe sādhāraṇaṃ rajasturam .<BR>
            4 2 2 03 05c  gopāmṛtasya virbharat .. 840<BR>
       <BR>
            4 2 2 04 01a  iṣe pavasva dhārayā mṛjyamāno manīṣibhiḥ .<BR>
            4 2 2 04 01c  indo rucābhi gā ihi .. 841<BR>
            4 2 2 04 02a  punāno varivaskṛdhyūrjaṃ janāya girvaṇaḥ .<BR>
            4 2 2 04 02c  hare sṛjāna āśiram .. 842<BR>
            4 2 2 04 03a  punāno devavītaya indrasya yāhi niṣkṛtam .<BR>
            4 2 2 04 03c  dyutāno vājibhirhitaḥ .. 843<BR>
       <BR>
            4 2 2 05 01a  agnināgniḥ samidhyate kavirgṛhapatiryuvā .<BR>
            4 2 2 05 01c  havyavāḍjuhvāsyaḥ .. 844<BR>
            4 2 2 05 02a  yastvāmagne haviṣpatirdūtaṃ deva saparyati .<BR>
            4 2 2 05 02c  tasya sma prāvitā bhava .. 845<BR>
            4 2 2 05 03a  yo agniṃ devavītaye haviṣmāṃ āvivāsati .<BR>
            4 2 2 05 03c  tasmai pāvaka mṛḍaya .. 846<BR>
       <BR>
            4 2 2 06 01a  mitraṃ huve pūtadakṣaṃ varuṇaṃ ca riśādasam .<BR>
            4 2 2 06 01c  dhiyaṃ ghṛtācīṃ sādhantā .. 847<BR>
            4 2 2 06 02a  ṛtena mitrāvaruṇāvṛtāvṛdhāvṛtaspṛśā .<BR>
            4 2 2 06 02c  kratuṃ bṛhantamāśāthe .. 848<BR>
            4 2 2 06 03a  kavī no mitrāvaruṇā tuvijātā urukṣayā .<BR>
            4 2 2 06 03c  dakṣaṃ dadhāte apasam .. 849<BR>
       <BR>
            4 2 2 07 01a  indreṇa saṃ hi dṛkṣase saṃjagmāno abibhyuṣā .<BR>
            4 2 2 07 01c  mandū samānavarccasā .. 850<BR>
            4 2 2 07 02a  ādaha svadhāmanu punargarbhatvamerire .<BR>
            4 2 2 07 02c  dadhānā nāma yajñiyam .. 851<BR>
            4 2 2 07 03a  vīḍu cidārujatnubhirguhā cidindra vahnibhiḥ .<BR>
            4 2 2 07 03c  avinda usriyā anu .. 852<BR>
       <BR>
            4 2 2 08 01a  tā huve yayoridaṃ papne viśvaṃ purā kṛtam .<BR>
            4 2 2 08 01c  indrāgnī na mardhataḥ .. 853<BR>
            4 2 2 08 02a  ugrā vighaninā mṛdha indrāgnī havāmahe .<BR>
            4 2 2 08 02c  tā no mṛḍāta īdṛśe .. 854<BR>
            4 2 2 08 03a  hatho vṛtrāṇyāryā hatho dāsāni satpatī .<BR>
            4 2 2 08 03c  hatho viśvā apa dviṣaḥ .. 855<BR>
       <BR>
            4 2 2 09 01a  abhi somāsa āyavaḥ pavante madyaṃ madam .<BR>
            4 2 2 09 01c  samudrasyādhi viṣṭape manīṣiṇo matsarāso madacyutaḥ .. 856<BR>
            4 2 2 09 02a  taratsamudraṃ pavamāna ūrmiṇā rājā deva ṛtaṃ bṛhat .<BR>
            4 2 2 09 02c  arṣā mitrasya varuṇasya dharmaṇā pra hinvāna ṛtaṃ bṛhat .. 857<BR>
            4 2 2 09 03a  nṛbhiryemāṇo haryato vicakṣaṇo rājā devaḥ samudryaḥ .. 858<BR>
       <BR>
            4 2 2 10 01a  tisro vāca īrayati pra vahnirṛtasya dhītiṃ brahmaṇo manīṣām .<BR>
            4 2 2 10 01c  gāvo yanti gopatiṃ pṛcchamānāḥ somaṃ yanti matayo vāvaśānāḥ .. 859<BR>
            4 2 2 10 02a  somaṃ gāvo dhenavo vāvaśānāḥ somaṃ viprā matibhiḥ pṛcchamānāḥ .<BR>
            4 2 2 10 02c  somaḥ suta ṛcyate pūyamānaḥ some arkāstriṣṭubhaḥ saṃ navante .. 860<BR>
            4 2 2 10 03a  evā naḥ soma pariṣicyamāna ā pavasva pūyamānaḥ svasti .<BR>
            4 2 2 10 03c  indramā viśa bṛhatā madena vardhayā vācaṃ janayā purandhim .. 861<BR>
       <BR>
            4 2 2 11 01a  yaddyāva indra te śataṃśataṃ bhūmīruta syuḥ .<BR>
            4 2 2 11 01c  na tvā vajrintsahasraṃ suryā anu na jātamaṣṭa rodasī .. 862<BR>
            4 2 2 11 02a  ā paprātha mahinā vṛṣṇyā vṛṣanviśvā śaviṣṭha śavasā .<BR>
            4 2 2 11 02c  asmāṃ ava maghavangomati vraje vajriñcitrābhirūtibhiḥ .. 863<BR>
       <BR>
            4 2 2 12 01a  vayaṃ gha tvā sutāvanta āpo na vṛktabarhiṣaḥ .<BR>
            4 2 2 12 01c  pavitrasya prasravaṇeṣu vṛtrahanpari stotāra āsate .. 864<BR>
            4 2 2 12 02a  svaranti tvā sute naro vaso nireka ukthinaḥ .<BR>
            4 2 2 12 02c  kadā sutaṃ tṛṣāṇa oka ā gama indra svabdīva vaṃsagaḥ .. 865<BR>
            4 2 2 12 03a  kaṇvebhirdhṛṣṇavā dhṛṣadvājaṃ darṣi sahasriṇam .<BR>
            4 2 2 12 03c  piśaṅgarūpaṃ maghavanvicarṣaṇe makṣū gomantamīmahe .. 866<BR>
       <BR>
            4 2 2 13 01a  taraṇiritsiṣāsati vājaṃ purandhyā yujā .<BR>
            4 2 2 13 01c  ā va indraṃ puruhūtaṃ name girā nemiṃ taṣṭeva sudruvam .. 867<BR>
            4 2 2 13 02a  na duṣṭutirdraviṇodeṣu śasyate na sredhantaṃ rayirnaśat .<BR>
            4 2 2 13 02c  suśaktirinmaghavaṃ tubhyaṃ māvate deṣṇaṃ yatpārye divi .. 868<BR>
       <BR>
            4 2 2 14 01a  tisro vāca udīrate gāvo mimanti dhenavaḥ .<BR>
            4 2 2 14 01c  harireti kanikradat .. 869<BR>
            4 2 2 14 02a  abhi brahmīranūṣata yahvīrṛtasya mātaraḥ .<BR>
            4 2 2 14 02c  marjayantīrdivaḥ śiśum .. 870<BR>
            4 2 2 14 03a  rāyaḥ samudrāṃścaturo 'smabhyaṃ soma viśvataḥ .<BR>
            4 2 2 14 03c  ā pavasva sahasriṇaḥ .. 871<BR>
       <BR>
            4 2 2 15 01a  sutāso madhumattamāḥ somā indrāya mandinaḥ .<BR>
            4 2 2 15 01c  pavitravanto akṣaraṃ devāngacchantu vo madāḥ .. 872<BR>
            4 2 2 15 02a  indurindrāya pavata iti devāso abruvan .<BR>
            4 2 2 15 02c  vācaspatirmakhasyate viśvasyeśāna ojasāḥ .. 873<BR>
            4 2 2 15 03a  sahasradhāraḥ pavate samudro vācamīṅkhayaḥ .<BR>
            4 2 2 15 03c  somaspatī rayīṇāṃ sakhendrasya divedive .. 874<BR>
       <BR>
            4 2 2 16 01a  pavitraṃ te vitataṃ brahmaṇaspate prabhurgātrāṇi paryeṣi viśvataḥ .<BR>
            4 2 2 16 01c  ataptatanūrna tadāmo aśnute śṛtāsa idvahantaḥ saṃ tadāśata .. 875<BR>
            4 2 2 16 02a  tapoṣpavitraṃ vitataṃ divaspade 'rcanto asya tantavo vyasthiran .<BR>
            4 2 2 16 02c  avantyasya pavītāramāśavo divaḥ pṛṣṭhamadhi rohanti tejasā .. 876<BR>
            4 2 2 16 03a  arūrucaduṣasaḥ pṛśniragriya ukṣā mimeti bhuvaneṣu vājayuḥ .<BR>
            4 2 2 16 03c  māyāvino mamire asya māyayā nṛcakṣasaḥ pitaro garbhamā dadhuḥ .. 877<BR>
       <BR>
            4 2 2 17 01a  pra maṃhiṣṭhāya gāyata ṛtāvne bṛhate śukraśociṣe .<BR>
            4 2 2 17 01c  upastutāso agnaye .. 878<BR>
            4 2 2 17 02a  ā vaṃsate maghavā vīravadyaśaḥ samiddho dyumnyāhutaḥ .<BR>
            4 2 2 17 02c  kuvinno asya sumatirbhavīyasyacchā vājebhirāgamat .. 879<BR>
       <BR>
            4 2 2 18 01a  taṃ te madaṃ gṛṇīmasi vṛṣaṇaṃ pṛkṣu sāsahim .<BR>
            4 2 2 18 01c  u lokakṛtnumadrivo hariśriyam .. 880<BR>
            4 2 2 18 02a  yena jyotīṃṣyāyave manave ca viveditha .<BR>
            4 2 2 18 02c  mandāno asya barhiṣo vi rājasi .. 881<BR>
            4 2 2 18 03a  tadadyā citta ukthino 'nu ṣṭuvanti pūrvathā .<BR>
            4 2 2 18 03c  vṛṣapatnīrapo jayā divedive .. 882<BR>
       <BR>
            4 2 2 19 01a  śrudhī havaṃ tiraścyā indra yastvā saparyati .<BR>
            4 2 2 19 01c  suvīryasya gomato rāyaspūrdhi mahāṃ asi .. 883<BR>
            4 2 2 19 02a  yasta indra navīyasīṃ giraṃ mandrāmajījanat .<BR>
            4 2 2 19 02c  cikitvinmanasaṃ dhiyaṃ pratnāmṛtasya pipyuṣīm .. 884<BR>
            4 2 2 19 03a  tamu ṣṭavāma yaṃ gira indramukthāni vāvṛdhuḥ .<BR>
            4 2 2 19 03c  purūṇyasya nauṃsyā siṣāsanto vanāmahe .. 885<BR>
       <BR>
             tṛtīya prapāṭhakaḥ .  prathamo 'rdhaḥ<BR>
            4 3 1 01 01a  pra ta āśvinīḥ pavamāna dhenavo divyā asṛgranpayasā dharīmaṇi .<BR>
            4 3 1 01 01c  prāntarikṣātsthāvirīste asṛkṣata ye tvā mṛjantyṛṣiṣāṇa vedhasaḥ .. 886<BR>
            4 3 1 01 02a  ubhayataḥ pavamānasya raśmayo dhruvasya sataḥ pari yanti ketavaḥ .<BR>
            4 3 1 01 02c  yadī pavitre adhi mṛjyate hariḥ sattā ni yonau kalaśeṣu sīdati .. 887<BR>
            4 3 1 01 03a  viśvā dhāmāni viśvacakṣa ṛbhvasaḥ prabhoṣṭe sataḥ pari yanti ketavaḥ .<BR>
            4 3 1 01 03c  vyānaśī pavase soma dharmaṇā patirviśvasya bhuvanasya rājasi .. 888<BR>
       <BR>
            4 3 1 02 01a  pavamāno ajījanaddivaścitraṃ na tanyatum .<BR>
            4 3 1 02 01c  jyotirvaiśvānaraṃ bṛhat .. 889<BR>
            4 3 1 02 02a  pavamāna rasastava mado rājannaducchunaḥ .<BR>
            4 3 1 02 02c  vi vāramavyamarṣati .. 890<BR>
            4 3 1 02 03a  pavamānasya te raso dakṣo vi rājati dyumān .<BR>
            4 3 1 02 03c  jyotirviśvaṃ svardṛśe .. 891<BR>
       <BR>
            4 3 1 03 01a  pra yadgāvo na bhūrṇayastveṣā ayāso akramuḥ .<BR>
            4 3 1 03 01c  ghnantaḥ kṛṣṇāmapa tvacam .. 892<BR>
            4 3 1 03 02a  suvitasya manāmahe 'ti setuṃ durāyyam .<BR>
            4 3 1 03 02c  sāhyāma dasyumavratam .. 893<BR>
            4 3 1 03 03a  śṛṇve vṛṣṭeriva svanaḥ pavamānasya śuṣmiṇaḥ .<BR>
            4 3 1 03 03c  caranti vidyuto divi .. 894<BR>
            4 3 1 03 04a  ā pavasva mahīmiṣaṃ gomadindo hiraṇyavat .<BR>
            4 3 1 03 04c  aśvavatsoma vīravat .. 895<BR>
            4 3 1 03 05a  pavasva viśvacarṣaṇa ā mahī rodasī pṛṇa .<BR>
            4 3 1 03 05c  uṣāḥ sūryo na raśmibhiḥ .. 896<BR>
            4 3 1 03 06a  pari naḥ śarmayantyā dhārayā soma viśvataḥ .<BR>
            4 3 1 03 06c  sarā raseva viṣṭapam .. 897<BR>
       <BR>
            4 3 1 04 01a  āśurarṣa bṛhanmate pari priyeṇa dhāmnā .<BR>
            4 3 1 04 01c  yatra devā iti bruvan .. 898<BR>
            4 3 1 04 02a  pariṣkṛṇvannaniṣkṛtaṃ janāya yātayanniṣaḥ .<BR>
            4 3 1 04 02c  vṛṣṭiṃ divaḥ pari srava .. 899<BR>
            4 3 1 04 03a  ayaṃ sa yo divaspari raghuyāmā pavitra ā .<BR>
            4 3 1 04 03c  sindhorūrmā vyakṣarat .. 900<BR>
            4 3 1 04 04a  suta eti pavitra ā tviṣiṃ dadhāna ojasā .<BR>
            4 3 1 04 04c  vicakṣāṇo virocayan .. 901<BR>
            4 3 1 04 05a  āvivāsanparāvato atho arvāvataḥ sutaḥ .<BR>
            4 3 1 04 05c  indrāya sicyate madhu .. 902<BR>
            4 3 1 04 00a  samīcīnā anūṣata hariṃ hinvantyadribhiḥ .<BR>
            4 3 1 04 00c  indumindrāya pītaye .. 903<BR>
       <BR>
            4 3 1 05 01a  hinvanti sūramusrayaḥ svasāro jāmayaspatim .<BR>
            4 3 1 05 01c  mahāminduṃ mahīyuvaḥ .. 904<BR>
            4 3 1 05 02a  pavamāna rucārucā devo devebhyaḥ sutaḥ .<BR>
            4 3 1 05 02c  viśvā vasūnyā viśa .. 905<BR>
            4 3 1 05 03a  ā pavamāna suṣṭutiṃ vṛṣṭiṃ devebhyo duvaḥ .<BR>
            4 3 1 05 03c  iṣe pavasva saṃyatam .. 906<BR>
       <BR>
            4 3 1 06 01a  janasya gopā ajaniṣṭa jāgṛviragniḥ sudakṣaḥ suvitāya navyase .<BR>
            4 3 1 06 01c  ghṛtapratīko bṛhatā divispṛṣā dyumadvi bhāti bharatebhyaḥ śuciḥ .. 907<BR>
            4 3 1 06 02a  tvāmagne aṅgiraso guhā hitamanvavindañchiśriyāṇaṃ vanevane .<BR>
            4 3 1 06 02c  sa jāyase mathyamānaḥ saho mahatvāmāhuḥ sahasasputramaṅgiraḥ .. 908<BR>
            4 3 1 06 03a  yajñasya ketuṃ prathamaṃ purohitamagniṃ narastriṣadhasthe samindhate .<BR>
            4 3 1 06 03c  indreṇa devaiḥ sarathaṃ sa barhiṣi sīdanni hotā yajathāya sukratuḥ .. 909<BR>
       <BR>
            4 3 1 07 01a  ayaṃ vāṃ mitrāvaruṇā sutaḥ soma ṛtāvṛdhā .<BR>
            4 3 1 07 01c  mamediha śrutaṃ havam .. 910<BR>
            4 3 1 07 02a  rājānāvanabhidruhā dhruve sadasyuttame .<BR>
            4 3 1 07 02c  sahasrasthūṇa āśāte .. 911<BR>
            4 3 1 07 03a  tā samrājā ghṛtāsutī ādityā dānunaspatī .<BR>
            4 3 1 07 03c  sacete anavahvaram .. 912<BR>
       <BR>
            4 3 1 08 01a  indro dadhīco asthabhirvṛtrāṇyapratiṣkutaḥ .<BR>
            4 3 1 08 01c  jaghāna navatīrnava .. 913<BR>
            4 3 1 08 02a  icchannaśvasya yacchiraḥ parvateṣvapaśritam .<BR>
            4 3 1 08 02c  tadvidaccharyaṇāvati .. 914<BR>
            4 3 1 08 03a  atrāha goramanvata nāma tvaṣṭurapīcyam .<BR>
            4 3 1 08 03c  itthā candramaso gṛhe .. 915<BR>
       <BR>
            4 3 1 09 01a  iyaṃ vāmasya manmana indrāgnī pūrvyastutiḥ .<BR>
            4 3 1 09 01c  abhrādvṛṣṭirivājani .. 916<BR>
            4 3 1 09 02a  śṛṇutaṃ jariturhavamindrāgnī vanataṃ giraḥ .<BR>
            4 3 1 09 02c  īśānā pipyataṃ dhiyaḥ .. 917<BR>
            4 3 1 09 03a  mā pāpatvāya no narendrāgnī mābhiśastaye .<BR>
            4 3 1 09 03c  mā no rīradhataṃ nide .. 918<BR>
       <BR>
            4 3 1 10 01a  pavasva dakṣasādhano devebhyaḥ pītaye hare .<BR>
            4 3 1 10 01c  marudbhyo vāyave madaḥ .. 919<BR>
            4 3 1 10 02a  saṃ devaiḥ śobhate vṛṣā kaviryonāvadhi priyaḥ .<BR>
            4 3 1 10 02c  pavamāno adābhyaḥ .. 920<BR>
            4 3 1 10 03a  pavamāna dhiyā hito3 'bhi yoniṃ kanikradat .<BR>
            4 3 1 10 03c  dharmaṇā vāyumāruhaḥ .. 921<BR>
       <BR>
            4 3 1 11 01a  tavāhaṃ soma rāraṇa sakhya indo divedive .<BR>
            4 3 1 11 01c  purūṇi babhro ni caranti māmava paridhīṃ rati tāṃihi .. 922<BR>
            4 3 1 11 02a  tavāhaṃ naktamuta soma te divā duhāno babhra ūdhani .<BR>
            4 3 1 11 02c  ghṛṇā tapantamati sūryaṃ paraḥ śakunā iva paptima .. 923<BR>
       <BR>
            4 3 1 12 01a  punāno akramīdabhi viśvā mṛdho vicarṣaṇiḥ .<BR>
            4 3 1 12 01c  śumbhanti vipraṃ dhītibhiḥ .. 924<BR>
            4 3 1 12 02a  ā yonimaruṇo ruhadgamadindraṃ vṛṣā sutam .<BR>
            4 3 1 12 02c  dhruve sadasi sīdatu .. 925<BR>
            4 3 1 12 03a  nū no rayiṃ mahāmindo 'smabhyaṃ soma viśvataḥ .<BR>
            4 3 1 12 03c  ā pavasva sahasriṇam .. 926<BR>
       <BR>
            4 3 1 13 01a  pibā somamindra madantu tvā yaṃ te suṣāva haryaśvādriḥ .<BR>
            4 3 1 13 01c  soturbāhubhyāṃ suyato nārvā .. 927<BR>
            4 3 1 13 02a  yaste mado yujyaścārurasti yena vṛtrāṇi haryaśva haṃsi .<BR>
            4 3 1 13 02c  sa tvāmindra prabhūvaso mamattu .. 928<BR>
            4 3 1 13 03a  bodhā su me maghavanvācamemāṃ yāṃ te vasiṣṭho arcati praśastim .<BR>
            4 3 1 13 03c  imā brahma sadhamāde juṣasva .. 929<BR>
       <BR>
            4 3 1 14 01a  viśvāḥ pṛtanā abhibhūtaraṃ naraḥ sajūstatakṣurindraṃ jajanuśca rājase .<BR>
            4 3 1 14 01c  kratve vare sthemanyāmurīmutogramojiṣṭhaṃ tarasaṃ tarasvinam .. 930<BR>
            4 3 1 14 02a  nemiṃ namanti cakṣasā meṣaṃ viprā abhisvare .<BR>
            4 3 1 14 02c  sudītayo vo adruho 'pi karṇe tarasvinaḥ samṛkvabhiḥ .. 931<BR>
            4 3 1 14 03a  samu rebhaso asvarannindraṃ somasya pītaye .<BR>
            4 3 1 14 03c  svaḥpatiryadī vṛdhe dhṛtavrato hyojasā samūtibhiḥ .. 932<BR>
       <BR>
            4 3 1 15 01a  yo rājā carṣaṇīnāṃ yātā rathebhiradhriguḥ .<BR>
            4 3 1 15 01c  viśvāsāṃ tarutā pṛtanānāṃ jyeṣṭhaṃ yo vṛtrahā gṛṇe .. 933<BR>
            4 3 1 15 02a  indraṃ taṃ śumbhya puruhanmannavase yasya dvitā vidharttari .<BR>
            4 3 1 15 02c  hastena vajraḥ prati dhāyi darśato mahāṃ devo na sūryaḥ .. 934<BR>
       <BR>
            4 3 1 16 01a  pari priyā divaḥ kavirvayāṃsi naptyorhitaḥ .<BR>
            4 3 1 16 01c  svānairyāti kavikratuḥ .. 935<BR>
            4 3 1 16 02a  sa sūnurmātarā śucirjāto jāte arocayat .<BR>
            4 3 1 16 02c  mahānmahī ṛtāvṛdhā .. 936<BR>
            4 3 1 16 03a  prapra kṣayāya panyase janāya juṣṭo adruhaḥ .<BR>
            4 3 1 16 03c  vītyarṣa paniṣṭaye .. 937<BR>
            4 3 1 17 01a  tvaṃ hyā3ṃṅga daivyā pavamāna janimāni dyumattamaḥ .<BR>
            4 3 1 17 01c  amṛtatvāya ghoṣayan .. 938<BR>
            4 3 1 17 02a  yenā navagvo dadhyaṅṅaporṇute yena viprāsa āpire .<BR>
            4 3 1 17 02c  devānāṃ sumne amṛtasya cāruṇo yena śravāṃsyāśata .. 939<BR>
       <BR>
            4 3 1 18 01a  somaḥ punāna ūrmiṇāvyaṃ vāraṃ vi dhāvati .<BR>
            4 3 1 18 01c  agre vācaḥ pavamānaḥ kanikradat .. 940<BR>
            4 3 1 18 02a  dhībhirmṛjanti vājinaṃ vane krīḍantamatyavim .<BR>
            4 3 1 18 02c  abhi tripṛṣṭhaṃ matayaḥ samasvaran .. 941<BR>
            4 3 1 18 03a  asarji kalaśāṃ abhi mīḍhvāntsaptirna vājayuḥ .<BR>
            4 3 1 18 03c  punāno vācaṃ janayannasiṣyadat .. 942<BR>
       <BR>
            4 3 1 19 01a  somaḥ pavate janitā matīnāṃ janitā divo janitā pṛthivyāḥ .<BR>
            4 3 1 19 01c  janitāgnerjanitā sūryasya janitendrasya janitota viṣṇoḥ .. 943<BR>
            4 3 1 19 02a  brahmā devānāṃ padavīḥ kavīnāṃ ṛṣirviprāṇāṃ mahiṣomṛgāṇām .<BR>
            4 3 1 19 02c  śyeno gṛdhrāṇāṃ svadhitirvanānāṃ somaḥ pavitramatyeti rebhan .. 944<BR>
            4 3 1 19 03a  prāvīvipadvāca ūrmiṃ na sindhurgira stomānpavamāno manīṣāḥ .<BR>
            4 3 1 19 03c  antaḥ paśyanvṛjanemāvarāṇyā tiṣṭhati vṛṣabho goṣu jānan .. 945<BR>
       <BR>
            4 3 1 20 01a  agniṃ vo vṛdhantamadhvarāṇāṃ purūtamam .<BR>
            4 3 1 20 01c  acchā naptre sahasvate .. 946<BR>
            4 3 1 20 02a  ayaṃ yathā na ābhuvattvaṣṭā rūpeva takṣyā .<BR>
            4 3 1 20 02c  asya kratvā yaśasvataḥ .. 947<BR>
            4 3 1 20 03a  ayaṃ viśvā abhi śriyo 'gnirdeveṣu patyate .<BR>
            4 3 1 20 03c  ā vājairupa no gamat .. 948<BR>
       <BR>
            4 3 1 21 01a  imamindra sutaṃ piba jyeṣṭhamamartyaṃ madam .<BR>
            4 3 1 21 01c  śukrasya tvābhyakṣarandhārā ṛtasya sādane .. 949<BR>
            4 3 1 21 02a  na kiṣṭvadrathītaro harī yadindra yacchase .<BR>
            4 3 1 21 02c  na kiṣṭvānu majmanā na kiḥ svaśva ānaśe .. 950<BR>
            4 3 1 21 03a  indrāya nūnamarcatokthāni ca bravītana .<BR>
            4 3 1 21 03c  sutā amatsurindavo jyeṣṭhaṃ namasyatā sahaḥ .. 951<BR>
       <BR>
            4 3 1 22 01a  indra juṣasva pra vahā yāhi śūra hariha .<BR>
            4 3 1 22 01c  pibā sutasya matirna madhoścakānaścārurmadāya .. 952<BR>
            4 3 1 22 02a  indra jaṭharaṃ navyaṃ na pṛṇasva madhordivo na .<BR>
            4 3 1 22 02c  asya sutasya svā3rnopa tvā madāḥ suvāco asthuḥ .. 953<BR>
            4 3 1 22 03a  indrasturāṣāṇmitro na jaghāna vṛtraṃ yatirna .<BR>
            4 3 1 22 03c  bibheda valaṃ bhṛgurna sasāhe śatrūnmade somasya .. 954<BR>
       <BR>
             tṛtīya prapāṭhakaḥ .  dvitīyo 'rdhaḥ<BR>
            4 3 2 01 01a  govitpavasva vasuviddhiraṇyavidretodhā indo bhuvaneṣvarpitaḥ .<BR>
            4 3 2 01 01c  tvaṃ suvīro asi soma viśvavittaṃ tvā nara upa girema āsate .. 955<BR>
            4 3 2 01 02a  tvaṃ nṛcakṣā asi soma viśvataḥ pavamāna vṛṣabha tā vi dhāvasi .<BR>
            4 3 2 01 02c  sa naḥ pavasva vasumaddhiraṇyavadvayaṃ syāma bhuvaneṣu jīvase .. 956<BR>
            4 3 2 01 03a  īśāna imā bhuvanāni īyase yujāna indo haritaḥ suparṇyaḥ .<BR>
            4 3 2 01 03c  tāste kṣarantu madhumadghṛtaṃ payastava vrate soma tiṣṭhantu kṛṣṭayaḥ .. 957<BR>
       <BR>
            4 3 2 02 01a  pavamānasya viśvavitpra te sargā asṛkṣata .<BR>
            4 3 2 02 01c  sūryasyeva na raśmayaḥ .. 958<BR>
            4 3 2 02 02a  ketuṃ kṛṇvaṃ divaspari viśvā rūpābhyarṣasi .<BR>
            4 3 2 02 02c  samudraḥ soma pinvase .. 959<BR>
            4 3 2 02 03a  jajñāno vācamiṣyasi pavamāna vidharmaṇi .<BR>
            4 3 2 02 03c  krandaṃ devo na sūryaḥ .. 960<BR>
       <BR>
            4 3 2 03 01a  pra somāso adhanviṣuḥ pavamānāsa indavaḥ .<BR>
            4 3 2 03 01c  śrīṇānā apsu vṛñjate .. 961<BR>
            4 3 2 03 02a  abhi gāvo adhanviṣurāpo na pravatā yatīḥ .<BR>
            4 3 2 03 02c  punānā indramāśata .. 962<BR>
            4 3 2 03 03a  pra pavamāna dhanvasi somendrāya mādanaḥ .<BR>
            4 3 2 03 03c  nṛbhiryato vi nīyase .. 963<BR>
            4 3 2 03 04a  indo yadadribhiḥ sutaḥ pavitraṃ paridīyase .<BR>
            4 3 2 03 04c  aramindrasya dhāmne .. 964<BR>
            4 3 2 03 05a  tvaṃ soma nṛmādanaḥ pavasva carṣaṇīdhṛtiḥ .<BR>
            4 3 2 03 05c  sasniryo anumādyaḥ .. 965<BR>
            4 3 2 03 06a  pavasva vṛtrahantama ukthebhiranumādyaḥ .<BR>
            4 3 2 03 06c  śuciḥ pāvako adbhutaḥ .. 966<BR>
            4 3 2 03 07a  śuciḥ pāvaka ucyate somaḥ sutaḥ sa madhumān .<BR>
            4 3 2 03 07c  devāvīraghaśaṃsahā .. 967<BR>
       <BR>
            4 3 2 04 01a  pra kavirdevavītaye 'vyā vārebhiravyata .<BR>
            4 3 2 04 01c  sāhvānviśvā abhi spṛdhaḥ .. 968<BR>
            4 3 2 04 02a  sa hi ṣmā jaritṛbhya ā vājaṃ gomantaminvati .<BR>
            4 3 2 04 02c  pavamānaḥ sahasriṇam .. 969<BR>
            4 3 2 04 03a  pari viśvāni cetasā mṛjyase pavase matī .<BR>
            4 3 2 04 03c  sa naḥ soma śravo vidaḥ .. 970<BR>
            4 3 2 04 04a  abhyarṣa bṛhadyaśo maghavadbhyo dhruvaṃ rayim .<BR>
            4 3 2 04 04c  iṣaṃ stotṛbhya ā bhara .. 971<BR>
            4 3 2 04 05a  tvaṃ rājeva suvrato giraḥ somāviveśitha .<BR>
            4 3 2 04 05c  punāno vahne adbhuta .. 972<BR>
            4 3 2 04 06a  sa vahnirapsu duṣṭaro mṛjyamāno gabhastyoḥ .<BR>
            4 3 2 04 06c  somaścamūṣu sīdati .. 973<BR>
            4 3 2 04 07a  krīḍurmakho na maṃhayuḥ pavitraṃ soma gacchasi .<BR>
            4 3 2 04 07c  dadhatstotre suvīryam .. 974<BR>
       <BR>
            4 3 2 05 01a  yavaṃyavaṃ no andhasā puṣṭaṃpuṣṭaṃ pari srava .<BR>
            4 3 2 05 01c  viśvā ca soma saubhagā .. 975<BR>
            4 3 2 05 02a  indo yathā tava stavo yathā te jātamandhasaḥ .<BR>
            4 3 2 05 02c  ni barhiṣi priye sadaḥ .. 976<BR>
            4 3 2 05 03a  uta no govidaśvavitpavasva somāndhasā .<BR>
            4 3 2 05 03c  makṣūtamebhirahabhiḥ .. 977<BR>
            4 3 2 05 04a  yo jināti na jīyate hanti śatrumabhītya .<BR>
            4 3 2 05 04c  sa pavasva sahasrajit .. 978<BR>
       <BR>
            4 3 2 06 01a  yāste dhārā madhuścuto 'sṛgraminda ūtaye .<BR>
            4 3 2 06 01c  tābhiḥ pavitramāsadaḥ .. 979<BR>
            4 3 2 06 02a  so arṣendrāya pītaye tiro vārāṇyavyayā .<BR>
            4 3 2 06 02c  sīdannṛtasya yonimā .. 980<BR>
            4 3 2 06 03a  tvaṃ soma pari srava svādiṣṭho aṅgirobhyaḥ .<BR>
            4 3 2 06 03c  varivoviddhṛtaṃ payaḥ .. 981<BR>
       <BR>
            4 3 2 07 01a  tava śriyo varṣyasyeva vidyutogneścikitra uṣasāmivetayaḥ .<BR>
            4 3 2 07 01c  yadoṣadhīrabhisṛṣṭo vanāni ca pari svayaṃ cinuṣe annamāsani .. 982<BR>
            4 3 2 07 02a  vātopajūta iṣito vaśāṃ anu tṛṣu yadannā veviṣadvitiṣṭhase .<BR>
            4 3 2 07 02c  ā te yatante rathyo3 yathā pṛthakśardhāṃsyagne ajarasya dhakṣataḥ .. 983<BR>
            4 3 2 07 03a  medhākāraṃ vidathasya prasādhanamagniṃ hotāraṃ paribhūtaraṃ matim .<BR>
            4 3 2 07 03c  tvāmarbhasya haviṣaḥ samānamittavāṃ maho vṛṇate nānyaṃ tvat .. 984<BR>
       <BR>
            4 3 2 08 01a  purūruṇā ciddhyastyavo nūnaṃ vāṃ varuṇa .<BR>
            4 3 2 08 01c  mitra vaṃsi vāṃ sumatim .. 985<BR>
            4 3 2 08 02a  tā vāṃ samyagadruhvāṇeṣamaśyāma dhāma ca .<BR>
            4 3 2 08 02c  vayaṃ vāṃ mitrā syāma .. 986<BR>
            4 3 2 08 03a  pātaṃ no mitrā pāyubhiruta trāyethāṃ sutrātrā .<BR>
            4 3 2 08 03c  sāhyāma dasyūṃ tanūbhiḥ .. 987<BR>
       <BR>
            4 3 2 09 01a  uttiṣṭhannojasā saha pītvā śipre avepayaḥ .<BR>
            4 3 2 09 01c  somamindra camūsutam .. 988<BR>
            4 3 2 09 02a  anu tvā rodasī ubhe spardhamānamadadetām .<BR>
            4 3 2 09 02c  indra yaddasyuhābhavaḥ .. 989<BR>
            4 3 2 09 03a  vācamaṣṭāpadīmahaṃ navasraktimṛtāvṛdham .<BR>
            4 3 2 09 03c  indrātparitanvaṃ mame .. 990<BR>
       <BR>
            4 3 2 10 01a  indrāgnī yuvāmime3 'bhi stomā anūṣata .<BR>
            4 3 2 10 01c  pibataṃ śambhuvā sutam .. 991<BR>
            4 3 2 10 02a  yā vāṃ santi puruspṛho niyuto dāśuṣe narā .<BR>
            4 3 2 10 02c  indrāgnī tābhirā gatam .. 992<BR>
            4 3 2 10 03a  tābhirā gacchataṃ naropedaṃ savanaṃ sutam .<BR>
            4 3 2 10 03c  indrāgnī somapītaye .. 993<BR>
       <BR>
            4 3 2 11 01a  arṣā soma dyumattamo 'bhi droṇāni roruvat .<BR>
            4 3 2 11 01c  sīdanyonau yoneṣvā .. 994<BR>
            4 3 2 11 02a  apsā indrāya vāyave varuṇāya marudbhyaḥ .<BR>
            4 3 2 11 02c  somā arṣantu viṣṇave .. 995<BR>
            4 3 2 11 03a  iṣaṃ tokāya no dadhadasmabhyaṃ soma viśvataḥ .<BR>
            4 3 2 11 03c  ā pavasva sahasriṇam .. 996<BR>
       <BR>
            4 3 2 12 01a  soma u ṣvāṇaḥ sotṛbhiradhi ṣṇubhiravīnām .<BR>
            4 3 2 12 01c  aśvayeva haritā yāti dhārayā mandrayā yāti dhārayā .. 997<BR>
            4 3 2 12 02a  anūpe gomāngobhirakṣāḥ somo dugdhābhirakṣāḥ .<BR>
            4 3 2 12 02c  samudraṃ na saṃvaraṇānyagmanmandī madāya tośate .. 998<BR>
       <BR>
            4 3 2 13 01a  yatsoma citramukthyaṃ divyaṃ pārthivaṃ vasu .<BR>
            4 3 2 13 01c  tannaḥ punāna ā bhara .. 999<BR>
            4 3 2 13 02a  vṛṣā punāna āyuṃṣi stanayannadhi barhiṣi .<BR>
            4 3 2 13 02c  hariḥ sanyonimāsadaḥ .. 1000<BR>
            4 3 2 13 03a  yuvaṃ hi sthaḥ svaḥpatī indraśca soma gopatī .<BR>
            4 3 2 13 03c  īśānā pipyataṃ dhiyaḥ .. 1001<BR>
       <BR>
            4 3 2 14 01a  indro madāya vāvṛdhe śavase vṛtrahā nṛbhiḥ .<BR>
            4 3 2 14 01c  taminmahatsvājiṣūtimarbhe havāmahe sa vājeṣu pra no 'viṣat .. 1002<BR>
            4 3 2 14 02a  asi hi vīra senyo 'si bhūri parādadiḥ .<BR>
            4 3 2 14 02c  asi dabhrasya cidvṛdho yajamānāya śikṣasi sunvate bhūri te vasu .. 1003<BR>
            4 3 2 14 03a  yadudīrata ājayo dhṛṣṇave dhīyate dhanām .<BR>
            4 3 2 14 03c  yuṅkṣvā madacyutā harī kaṃ hanaḥ kaṃ vasau dadho 'smāṃ indra vasau dadhaḥ .. 1004<BR>
       <BR>
            4 3 2 15 01a  svādoritthā viṣūvato madhvaḥ pibanti gauryaḥ .<BR>
            4 3 2 15 01c  yā indreṇa sayāvarīrvṛṣṇā madanti śobhase vasvīranu svarājyam .. 1005<BR>
            4 3 2 15 02a  tā asya pṛśanāyuvaḥ somaṃ śrīṇanti pṛśnayaḥ .<BR>
            4 3 2 15 02c  priyā indrasya dhenavo vajraṃ hinvanti sāyakaṃ vasvīranu svarājyam .. 1006<BR>
            4 3 2 15 03a  tā asya namasā sahaḥ saparyanti pracetasaḥ .<BR>
            4 3 2 15 03c  vratānyasya saścire purūṇi pūrvacittaye vasvīranu svarājyam .. 1007<BR>
       <BR>
            4 3 2 16 01a  asāvyaṃśurmadāyāpsu dakṣo giriṣṭhāḥ .<BR>
            4 3 2 16 01c  śyeno na yonimāsadat .. 1008<BR>
            4 3 2 16 02a  śubhramandho devavātamapsu dhautaṃ nṛbhiḥ sutam .<BR>
            4 3 2 16 02c  svadanti gāvaḥ payobhiḥ .. 1009<BR>
            4 3 2 16 03a  ādīmaśvaṃ na hetāramaśūśubhannamṛtāya .<BR>
            4 3 2 16 03c  madho rasaṃ sadhamāde .. 1010<BR>
       <BR>
            4 3 2 17 01a  abhi dyubhnaṃ bṛhadyaśa iṣaspate dīdihi deva devayum .<BR>
            4 3 2 17 01c  vi kośaṃ madhyamaṃ yuva .. 1011<BR>
            4 3 2 17 02a  ā vacyasva sudakṣa camvoḥ suto viśāṃ vahnirna viśpatiḥ .<BR>
            4 3 2 17 02c  vṛṣṭiṃ divaḥ pavasva rītimapo jinvangaviṣṭaye dhiyaḥ .. 1012<BR>
       <BR>
            4 3 2 18 01a  prāṇā śiśurmahīnāṃ hinvannṛtasya dīdhitim .<BR>
            4 3 2 18 01c  viśvā pari priyā bhuvadadha dvitā .. 1013<BR>
            4 3 2 18 02a  upa tritasya pāṣyo3rabhakta yadguhā padam .<BR>
            4 3 2 18 02c  yajñasya sapta dhāmabhiradha priyam .. 1014<BR>
            4 3 2 18 03a  trīṇi tritasya dhārayā pṛṣṭeṣvairayadrayim .<BR>
            4 3 2 18 03c  mimīte asya yojanā vi sukratuḥ .. 1015<BR>
       <BR>
            4 3 2 19 01a  pavasva vājasātaye pavitre dhārayā sutaḥ .<BR>
            4 3 2 19 01c  indrāya soma viṣṇave devebhyo madhumattaraḥ .. 1016<BR>
            4 3 2 19 02a  tvāṃ rihanti dhītayo hariṃ pavitre adruhaḥ .<BR>
            4 3 2 19 02c  vatsaṃ jātaṃ na mātaraḥ pavamāna vidharmaṇi .. 1017<BR>
            4 3 2 19 03a  tvaṃ dyāṃ ca mahivrata pṛthivīṃ cāti jabhriṣe .<BR>
            4 3 2 19 03c  prati drāpimamuñcathāḥ pavamāna mahitvanā .. 1018<BR>
       <BR>
            4 3 2 20 01a  indurvājī pavate gonyoghā indre somaḥ saha invanmadāya .<BR>
            4 3 2 20 01c  hanti rakṣo bādhate paryarātiṃ varivaskṛṇvanvṛjanasya rājā .. 1019<BR>
            4 3 2 20 02a  adha dhārayā madhvā pṛcānastiro roma pavate adridugdhaḥ .<BR>
            4 3 2 20 02c  indurindrasya sakhyaṃ juṣāṇo devo devasya matsaro madāya .. 1020<BR>
            4 3 2 20 03a  abhi vratāni pavate punāno devo devāntsvena rasena pṛñcan .<BR>
            4 3 2 20 03c  indurdharmāṇyṛtuthā vasāno daśa kṣipo avyata sāno avye .. 1021<BR>
       <BR>
            4 3 2 21 01a  ā te agna idhīmahi dyumantaṃ devājaram .<BR>
            4 3 2 21 01c  yuddha syā te panīyasī samiddīdayati dyavīṣaṃ stotṛbhya ā bhara .. 1022<BR>
            4 3 2 21 02a  ā te agna ṛcā haviḥ śukrasya jyotiṣaspate .<BR>
            4 3 2 21 02c  suścandra dasma viśpate havyavāṭtubhyaṃ hūyata iṣaṃ stotṛbhya ā bhara .. 1023<BR>
            4 3 2 21 03a  obhe suścandra viśpate darvī śrīṇīṣa āsani .<BR>
            4 3 2 21 03c  uto na utpupūryā uktheṣu śavasaspata iṣaṃ stotṛbhya ā bhara .. 1024<BR>
       <BR>
            4 3 2 22 01a  indrāya sāma gāyata viprāya bṛhate bṛhat .<BR>
            4 3 2 22 01c  brahmākṛte vipaścite panasyave .. 1025<BR>
            4 3 2 22 02a  tvamindrābhibhūrasi tvaṃ sūryamarocayaḥ .<BR>
            4 3 2 22 02c  viśvakarmā viśvadevo mahāṃ asi .. 1026<BR>
            4 3 2 22 03a  vibhrājaṃ jyotiṣā tva3ragaccho rocanaṃ divaḥ .<BR>
            4 3 2 22 03c  devāsta indra sakhyāya yemire .. 1027<BR>
       <BR>
            4 3 2 23 01a  asāvi soma indra te śaviṣṭha dhṛṣṇavā gahi .<BR>
            4 3 2 23 01c  ā tvā pṛṇaktvindriyaṃ rajaḥ sūryo na raśmibhiḥ .. 1028<BR>
             4 3 2 23 02a  ā tiṣṭha vṛtrahanrathaṃ yuktā te brahmaṇā harī .<BR>
            4 3 2 23 02c  arvācīnaṃ su te mano grāvā kṛṇotu vagnunā .. 1029<BR>
            4 3 2 23 03a  indramiddharī vahato 'pratidhṛṣṭaśavasam .<BR>
            4 3 2 23 03c  ṛṣīṇāṃ suṣṭutīrupa yajñaṃ ca mānuṣāṇām .. 1030<BR>
       <BR>
             caturtha prapāṭhakaḥ .  prathamo 'rdhaḥ<BR>
            4 4 1 01 01a  jyotiryajñasya pavate madhu priyaṃ pitā devānāṃ janitā vibhūvasuḥ .<BR>
            4 4 1 01 01c  dadhāti ratnaṃ svadhayorapīcyaṃ madintamo matsara indriyo rasaḥ .. 1031<BR>
            4 4 1 01 02a  abhikrandankalaśaṃ vājyarṣati patirdivaḥ śatadhāro vicakṣaṇaḥ .<BR>
            4 4 1 01 02c  harirmitrasya sadaneṣu sīdati marmṛjāno 'vibhiḥ sindhubhirvṛṣā .. 1032<BR>
            4 4 1 01 03a  agre sindhūnāṃ pavamāno arṣatyagre vāco agriyo goṣu gacchasi .<BR>
            4 4 1 01 03c  agre vājasya bhajase mahaddhanaṃ svāyudhaḥ sotṛbhiḥ soma sūyase .. 1033<BR>
       <BR>
            4 4 1 02 01a  asṛkṣata pra vājino gavyā somāso aśvayā .<BR>
            4 4 1 02 01c  śukrāso vīrayāśavaḥ .. 1034<BR>
            4 4 1 02 02a  śumbhamāno ṛtāyubhirmṛjyamānā gabhastyoḥ .<BR>
            rm 4 4 1 02 02c  pavante vāre avyaye .. 1035<BR>
            4 4 1 02 03a  te viśvā dāśuṣe vasu somā divyāni pārthivā .<BR>
            4 4 1 02 03c  pavantāmāntarikṣyā .. 1036<BR>
       <BR>
            4 4 1 03 01a  pavasva devavīrati pavitraṃ soma raṃhyā .<BR>
            4 4 1 03 01c  indramindo vṛṣā viśa .. 1037<BR>
            4 4 1 03 02a  ā vacyasva mahi psaro vṛṣendo dyumnavattamaḥ .<BR>
            4 4 1 03 02c  ā yoniṃ dharṇasiḥ sadaḥ .. 1038<BR>
            4 4 1 03 03a  adhukṣata priyaṃ madhu dhārā sutasya vedhasaḥ .<BR>
            4 4 1 03 03c  apo vasiṣṭa sukratuḥ .. 1039<BR>
            4 4 1 03 04a  mahāntaṃ tvā mahīranvāpo arṣanti sindhavaḥ .<BR>
            4 4 1 03 04c  yadgobhirvāsayiṣyase .. 1040<BR>
            4 4 1 03 05a  samudro apsu māmṛje viṣṭambho dharuṇo divaḥ .<BR>
            4 4 1 03 05c  somaḥ pavitre asmayuḥ .. 1041<BR>
            4 4 1 03 06a  acikradadvṛṣā harirmahānmitro na darśataḥ .<BR>
            4 4 1 03 06c  saṃ sūryeṇa didyute .. 1042<BR>
            4 4 1 03 07a  girasta inda ojasā marmṛjyante apasyuvaḥ .<BR>
            4 4 1 03 07c  yābhirmadāya śumbhase .. 1043<BR>
            4 4 1 03 08a  taṃ tvā madāya ghṛṣvaya u lokakṛtnumīmahe .<BR>
            4 4 1 03 08c  tava praśastaye mahe .. 1044<BR>
            4 4 1 03 09a  goṣā indo nṛṣā asyaśvasā vājasā uta .<BR>
            4 4 1 03 09c  ātmā yajñasya pūrvyaḥ .. 1045<BR>
            4 4 1 03 10a  asmabhyamindavindriyaṃ madhoḥ pavasva dhārayā .<BR>
            4 4 1 03 10c  parjanyo vṛṣṭimāṃ iva .. 1046<BR>
       <BR>
            4 4 1 04 01a  sanā ca soma jeṣi ca pavamāna mahi śravaḥ .<BR>
            4 4 1 04 01c  athā no vasyasaskṛdhi .. 1047<BR>
            4 4 1 04 02a  sanā jyotiḥ sanā svā3rviśvā ca soma saubhagā .<BR>
            4 4 1 04 02c  athā no vasyasaskṛdhi .. 1048<BR>
            4 4 1 04 03a  sanā dakṣamuta kratumapa soma mṛdho jahi .<BR>
            4 4 1 04 03c  athā no vasyasaskṛdhi .. 1049<BR>
            4 4 1 04 04a  pavītāraḥ punītana somamindrāya pātave .<BR>
            4 4 1 04 04c  athā no vasyasaskṛdhi .. 1050<BR>
            4 4 1 04 05a  tvaṃ sūrye na ā bhaja tava kratvā tavotibhiḥ .<BR>
            4 4 1 04 05c  athā no vasyasaskṛdhi .. 1051<BR>
            4 4 1 04 06a  tava kratvā tavotibhirjyokpaśyema sūryam .<BR>
            4 4 1 04 06c  athā no vasyasaskṛdhi .. 1052<BR>
            4 4 1 04 07a  abhyarṣa svāyudha soma dvibarhasaṃ rayim .<BR>
            4 4 1 04 07c  athā no vasyasaskṛdhi .. 1053<BR>
            4 4 1 04 08a  abhyā3rṣānapacyuto vājintsamatsu sāsahiḥ .<BR>
            4 4 1 04 08c  athā no vasyasaskṛdhi .. 1054<BR>
            4 4 1 04 09a  tvāṃ yajñairavīvṛdhanpavamāna vidharmaṇi .<BR>
            4 4 1 04 09c  athā no vasyasaskṛdhi .. 1055<BR>
            4 4 1 04 10a  rayiṃ naścitramaśvinamindo viśvāyumā bhara .<BR>
            4 4 1 04 10c  athā no vasyasaskṛdhi .. 1056<BR>
       <BR>
            4 4 1 05 01a  taratsa mandī dhāvati dhārā sutasyāndhasaḥ .<BR>
            4 4 1 05 01c  taratsa mandī dhāvati .. 1057<BR>
            4 4 1 05 02a  usrā veda vasūnāṃ marttasya devyavasaḥ .<BR>
            4 4 1 05 02c  taratsa mandī dhāvati .. 1058<BR>
            4 4 1 05 03a  dhvasrayoḥ puruṣantyorā sahasrāṇi dadmahe .<BR>
            4 4 1 05 03c  taratsa mandī dhāvati .. 1059<BR>
            4 4 1 05 04a  ā yayostriṃśataṃ tanā sahasrāṇi ca dadmahe .<BR>
            4 4 1 05 04c  taratsa mandī dhāvati .. 1060<BR>
       <BR>
            4 4 1 06 01a  ete somā asṛkṣata gṛṇānāḥ śavase mahe .<BR>
            4 4 1 06 01c  madintamasya dhārayā .. 1061<BR>
            4 4 1 06 02a  abhi gavyāni vītaye nṛmṇā punāno arṣasi .<BR>
            4 4 1 06 02c  sanadvājaḥ pari srava .. 1062<BR>
            4 4 1 06 03a  uta no gomatīriṣo viśvā arṣa pariṣṭubhaḥ .<BR>
            4 4 1 06 03c  gṛṇāno jamadagninā .. 1063<BR>
       <BR>
            4 4 1 07 01a  imaṃ stomamarhate jātavedase rathamiva saṃ mahemā manīṣayā .<BR>
            4 4 1 07 01c  bhadrā hi naḥ pramatirasya saṃsadyagne sakhye mā riṣāmā vayaṃ tava .. 1064<BR>
            4 4 1 07 02a  bharāmedhmaṃ kṛṇavāmā havīṃṣi te citayantaḥ parvaṇāparvaṇā vayam .<BR>
            4 4 1 07 02c  jīvātave prataraṃ sādhayā dhiyo 'gne sakhye ma riṣāmā vayaṃ tava .. 1065<BR>
            4 4 1 07 03a  śakema tvā samidhaṃ sādhayā dhiyastve devā haviradantyāhutam .<BR>
            4 4 1 07 03c  tvamādityāṃ ā vaha tānhyū3śmasyagne sakhye mā riṣāmā vayaṃ tava .. 1066<BR>
       <BR>
            4 4 1 08 01a  prati vāṃ sūra udite mitraṃ gṛṇīṣe varuṇam .<BR>
            4 4 1 08 01c  aryamaṇaṃ riśādasam .. 1067<BR>
            4 4 1 08 02a  rāyā hiraṇyayā matiriyamavṛkāya śavase .<BR>
            4 4 1 08 02c  iyaṃ viprāmedhasātaye .. 1068<BR>
            4 4 1 08 03a  te syāma deva varuṇa te mitra sūribhiḥ saha .<BR>
            4 4 1 08 03c  iṣaṃ svaśca dhīmahi .. 1069<BR>
       <BR>
            4 4 1 09 01a  bhindhi viśvā apa dviṣaḥ pari bādho jahī mṛdhaḥ .<BR>
            4 4 1 09 01c  vasu spārhaṃ tadā bhara .. 1070<BR>
            4 4 1 09 02a  yasya te viśvamānuṣagbhūrerdattasya vedati .<BR>
            4 4 1 09 02c  vasu spārhaṃ tadā bhara .. 1071<BR>
            4 4 1 09 03a  yadvīḍāvindra yatsthire yatparśāne parābhṛtam .<BR>
            4 4 1 09 03c  vasu spārhaṃ tadā bhara .. 1072<BR>
       <BR>
            4 4 1 10 01a  yajñasya hi stha ṛtvijā sasnī vājeṣu karmasu .<BR>
            4 4 1 10 01c  indrāgnī tasya bodhatam .. 1073<BR>
            4 4 1 10 02a  tośāsā rathayāvānā vṛtrahaṇāparājitā .<BR>
            4 4 1 10 02c  indrāgnī tasya bodhatam .. 1074<BR>
            4 4 1 10 03a  idaṃ vāṃ madiraṃ madhvadhukṣannadribhirnaraḥ .<BR>
            4 4 1 10 03c  indrāgnī tasya bodhatam .. 1075<BR>
       <BR>
            4 4 1 11 01a  indrāyendo marutvate pavasva madhumattamaḥ .<BR>
            4 4 1 11 01c  arkasya yonimāsadam .. 1076<BR>
            4 4 1 11 02a  taṃ tvā viprā vacovidaḥ pariṣkṛṇvanti dharṇasim .<BR>
            4 4 1 11 02c  saṃ tvā mṛjantyāyavaḥ .. 1077<BR>
            4 4 1 11 03a  rasaṃ te mitro aryamā pibantu varuṇaḥ kave .<BR>
            4 4 1 11 03c  pavamānasya marutaḥ .. 1078<BR>
       <BR>
            4 4 1 12 01a  mṛjyamānaḥ suhastya samudre vācaminvasi .<BR>
            4 4 1 12 01c  rayiṃ piśaṅgaṃ bahulaṃ puruspṛhaṃ pavamānābhyarṣasi .. 1079<BR>
            4 4 1 12 02a  punāno vare pavamano avyaye vṛṣo acikradadvane .<BR>
            4 4 1 12 02c  devānāṃ soma pavamāna niṣkṛtaṃ gobhirañjāno arṣasi .. 1080<BR>
       <BR>
            4 4 1 13 01a  etamu tyaṃ daśa kṣipo mṛjanti sindhumātaram .<BR>
            4 4 1 13 01c  samādityebhirakhyata .. 1081<BR>
            4 4 1 13 02a  samindreṇota vāyunā suta eti pavitra ā .<BR>
            4 4 1 13 02c  saṃ sūryasya raśmibhiḥ .. 1082<BR>
            4 4 1 13 03a  sa no bhagāya vāyave pūṣṇe pavasva madhumān .<BR>
            4 4 1 13 03c  cārurmitre varuṇe ca .. 1083<BR>
       <BR>
            4 4 1 14 01a  revatīrnaḥ sadhamāda indre santu tuvivājāḥ .<BR>
            4 4 1 14 01c  kṣumanto yābhirmadema .. 1084<BR>
            4 4 1 14 02a  ā gha tvāvāṃ tmanā yuktaḥ stotṛbhyo dhṛṣṇavīyānaḥ .<BR>
            4 4 1 14 02c  ṛṇorakṣaṃ na cakryoḥ .. 1085<BR>
            4 4 1 14 03a  ā yadduvaḥ śatakratavā kāmaṃ jaritR^īṇām .<BR>
            4 4 1 14 03c  ṛṇorakṣaṃ na śacībhiḥ .. 1086<BR>
       <BR>
            4 4 1 15 01a  surūpakṛtnumūtaye sudughāmiva goduhe .<BR>
            4 4 1 15 01c  juhūmasi dyavidyavi .. 1087<BR>
            4 4 1 15 02a  upa naḥ savanā gahi somasya somapāḥ piba .<BR>
            4 4 1 15 02c  godā idrevato madaḥ .. 1088<BR>
            4 4 1 15 03a  athā te antamānāṃ vidyāma sumatīnām .<BR>
            4 4 1 15 03c  mā no ati khya ā gahi .. 1089<BR>
       <BR>
            4 4 1 16 01a  ubhe yadindra rodasī āpaprāthoṣā iva .<BR>
            4 4 1 16 01c  mahāntaṃ tvā mahīnāṃ samrājaṃ carṣaṇīnām .<BR>
            4 4 1 16 01e  devī janitryajījanadbhadrā janitryajījanat .. 1090<BR>
            4 4 1 16 02a  dīrghaṃ hyaṅkuśaṃ yathā śaktiṃ bibharṣi mantumaḥ .<BR>
            4 4 1 16 02c  pūrveṇa maghavanpadā vayāmajo yathā yamaḥ .<BR>
            4 4 1 16 02e  devī janitryajījanadbhadrā janitryajījanat .. 1091<BR>
            4 4 1 16 03a  ava sma durhṛṇāyato marttasya tanuhi sthiram .<BR>
            4 4 1 16 03c  adhaspadaṃ tamīṃ kṛdhi yo asmāṃ abhidāsati .<BR>
            4 4 1 16 03e  devī janitryajījanadbhadrā janitryajījanat .. 1092<BR>
       <BR>
            4 4 1 17 01a  pari svāno giriṣṭhāḥ pavitre somo akṣarat .<BR>
            4 4 1 17 01c  madeṣu sarvadhā asi .. 1093<BR>
            4 4 1 17 02a  tvaṃ viprastvaṃ kavirmadhu pra jātamandhasaḥ .<BR>
            4 4 1 17 02c  madeṣu sarvadhā asi .. 1094<BR>
            4 4 1 17 03a  tve viśve sajoṣaso devāsaḥ pītimāśata .<BR>
            4 4 1 17 03c  madeṣu sarvadhā asi .. 1095<BR>
       <BR>
            4 4 1 18 01a  sa sunve yo vasūnāṃ yo rāyāmānetā ya iḍānām .<BR>
            4 4 1 18 01c  somo yaḥ sukṣitīnām .. 1096<BR>
            4 4 1 18 02a  yasya ta indraḥ pibādyasya maruto yasya vāryamaṇā bhagaḥ .<BR>
            4 4 1 18 02c  ā yena mitrāvaruṇā karāmaha endramavase mahe .. 1097<BR>
       <BR>
            4 4 1 19 01a  taṃ vaḥ sakhāyo madāya punānamabhi gāyata .<BR>
            4 4 1 19 01c  śiśuṃ na havyaiḥ svadayanta gūrtibhiḥ .. 1098<BR>
            4 4 1 19 02a  saṃ vatsa iva mātṛbhirindurhinvāno ajyate .<BR>
            4 4 1 19 02c  devāvīrmado matibhiḥ pariṣkṛtaḥ .. 1099<BR>
            4 4 1 19 03a  ayaṃ dakṣāya sādhano 'yaṃ śardhāya vītaye .<BR>
            4 4 1 19 03c  ayaṃ devebhyo madhumattaraḥ sutaḥ .. 1100<BR>
       <BR>
            4 4 1 20 01a  somāḥ pavanta indavo 'smabhyaṃ gātuvittamāḥ .<BR>
            4 4 1 20 01c  mitrāḥ suvānā arepasaḥ svādhyaḥ svarvidaḥ .. 1101<BR>
            4 4 1 20 02a  te pūtāso vipaścitaḥ somāso dadhyāśiraḥ .<BR>
            4 4 1 20 02c  sūrāso na darśatāso jigatnavo dhruvā ghṛte .. 1102<BR>
            4 4 1 20 03a  suṣvāṇāso vyadribhiścitānā goradhi tvaci .<BR>
            4 4 1 20 03c  iṣamasmabhyamabhitaḥ samasvaranvasuvidaḥ .. 1103<BR>
       <BR>
            4 4 1 21 01a  ayā pavā pavasvainā vasūni māṃścatva indo sarasi pra dhanva .<BR>
            4 4 1 21 01c  braghnaścidyasya vāto na jūtiṃ purumedhāścittakave naraṃ dhāt .. 1104<BR>
            4 4 1 21 02a  uta na enā pavayā pavasvādhi śrute śravāyyasya tīrthe .<BR>
            4 4 1 21 02c  ṣaṣṭiṃ sahasrā naiguto vasūni vṛkṣaṃ na pakvaṃ dhūnavadraṇāya .. 1105<BR>
            4 4 1 21 03a  mahīme asya vṛṣa nāma śūṣe māṃścatve vā pṛśane vā vadhatre .<BR>
            4 4 1 21 03c  asvāpayannigutaḥ snehayaccāpāmitrāṃ apācito acetaḥ .. 1106<BR>
       <BR>
            4 4 1 22 01a  agne tvaṃ no antama uta trātā śivo bhuvo varūthyaḥ .. 1107<BR>
            4 4 1 22 02a  vasuragnirvasuśravā acchā nakṣi dyumattamo rayiṃ dāḥ .. 1108<BR>
            4 4 1 22 03a  taṃ tvā śociṣṭha dīdivaḥ sumnāya nūnamīmahe sakhibhyaḥ .. 1109<BR>
       <BR>
            4 4 1 23 01a  imā nu kaṃ bhuvanā sīṣadhemendraśca viśve ca devāḥ .. 1110<BR>
            4 4 1 23 02a  yajñaṃ ca nastanvaṃ ca prajāṃ cādityairindraḥ saha sīṣadhātu .. 1111<BR>
            4 4 1 23 03a  ādityairindraḥ sagaṇo marudbhirasmabhyaṃ bheṣajā karat .. 1112<BR>
       <BR>
            4 4 1 24 01a  pra va indrāya vṛtrahantamāya viprāya gāthaṃ gāyata yaṃ jujoṣate .. 1113<BR>
            4 4 1 24 02a  arcantyarkaṃ marutaḥ svarkā ā stobhati śruto yuvā sa indraḥ .. 1114<BR>
            4 4 1 24 03a  upa prakṣe madhumati kṣiyantaḥ puṣyema rayiṃ dhīmahe ta indra .. 1115<BR>
       <BR>
             caturtha prapāṭhakaḥ .  dvitīyo 'rdhaḥ<BR>
            4 4 2 01 01a  pra kāvyamuśaneva bruvāṇo devo devānāṃ janimā vivakti .<BR>
            4 4 2 01 01c  mahivrataḥ śucibandhuḥ pāvakaḥ padā varāho abhyeti rebhan .. 1116<BR>
            4 4 2 01 02a  pra haṃsāsastṛpalā vagnumacchāmādastaṃ vṛṣagaṇā ayāsuḥ .<BR>
            4 4 2 01 02c  āṅgoṣiṇaṃ pavamānaṃ sakhāyo durmarṣaṃ vāṇaṃ pra vadanti sākam .. 1117<BR>
            4 4 2 01 03a  sa yojata urugāyasya jūtiṃ vṛthā krīḍantaṃ mimate na gāvaḥ .<BR>
            4 4 2 01 03c  parīṇasaṃ kṛṇute tigmaśṛṅgo divā harirdadṛśe naktamṛjraḥ .. 1118<BR>
            4 4 2 01 04a  pra svānāso rathā ivārvanto na avasyavaḥ .<BR>
            4 4 2 01 04c  somāso rāye akramuḥ .. 1119<BR>
            4 4 2 01 05a  hinvānāso rathā iva dadhanvire gabhastyoḥ .<BR>
            4 4 2 01 05c  bharāsaḥ kāriṇāmiva .. 1120<BR>
            4 4 2 01 06a  rājāno na praśastibhiḥ somāso gobhirañjate .<BR>
            4 4 2 01 06c  yajño na sapta dhātṛbhiḥ .. 1121<BR>
            4 4 2 01 07a  pari svānāsa indavo madāya barhaṇā girā .<BR>
            4 4 2 01 07c  madho arṣanti dhārayā .. 1122<BR>
            4 4 2 01 08a  āpānāso vivasvato jinvanta uṣaso bhagam .<BR>
            4 4 2 01 08c  sūrā aṇvaṃ vi tanvate .. 1123<BR>
            4 4 2 01 09a  apa dvārā matīnāṃ pratnā ṛṇvanti kāravaḥ .<BR>
            4 4 2 01 09c  vṛṣṇo harasa āyavaḥ .. 1124<BR>
            4 4 2 01 10a  samīcīnāsa āśata hotāraḥ saptajānayaḥ .<BR>
            4 4 2 01 10c  padamekasya piprataḥ .. 1125<BR>
            4 4 2 01 11a  nābhā nābhiṃ na ā dade cakṣuṣā sūrya dṛśe .<BR>
            4 4 2 01 11c  kaverapatyamā duhe .. 1126<BR>
            4 4 2 01 12a  abhi priyaṃ divaspadamadhvaryubhirguhā hitam .<BR>
            4 4 2 01 13c  sūraḥ pasyati cakṣasā .. 1127<BR>
       <BR>
            4 4 2 02 01a  asṛgramindavaḥ pathā dharmannṛtasya suśriyaḥ .<BR>
            4 4 2 02 01c  vidānā asya yojanā .. 1128<BR>
            4 4 2 02 02a  pra dhārā madho agriyo mahīrapo vi gāhate .<BR>
            4 4 2 02 02c  havirhaviḥṣu vandyaḥ .. 1129<BR>
            4 4 2 02 03a  pra yujā vāco agriyo vṛṣo acikradadvane .<BR>
            4 4 2 02 03c  sadmābhi satyo adhvaraḥ .. 1130<BR>
            4 4 2 02 04a  pari yatkāvyā kavirnṛmṇā punāno arṣati .<BR>
            4 4 2 02 04c  svarvājī siṣāsati .. 1131<BR>
            4 4 2 02 05a  pavamāno abhi spṛdho viśo rājeva sīdati .<BR>
            4 4 2 02 05c  yadīmṛṇvanti vedhasaḥ .. 1132<BR>
            4 4 2 02 06a  avyā vāre pari priyo harirvaneṣu sīdati .<BR>
            4 4 2 02 06c  rebho vanuṣyate mati . 1133<BR>
            4 4 2 02 07a  sa vāyumindramaśvinā sākaṃ madena gacchati .<BR>
            4 4 2 02 07c  raṇā yo asya dharmaṇā .. 1134<BR>
            4 4 2 02 08a  ā mitre varuṇe bhage madhoḥ pavanta ūrmayaḥ .<BR>
            4 4 2 02 08c  vidānā asya śakmabhiḥ .. 1135<BR>
            4 4 2 02 09a  asmabhyaṃ rodasī rayiṃ madhvo vājasya sātaye .<BR>
            4 4 2 02 09c  śravo vasūni sañjitam .. 1136<BR>
            4 4 2 02 10a  ā te dakṣaṃ mayobhuvaṃ vahnimadyā vṛṇīmahe .<BR>
            4 4 2 02 10c  pāntamā puruspṛham .. 1137<BR>
            4 4 2 02 11a  ā mandramā vareṇyamā vipramā manīṣiṇam .<BR>
            4 4 2 02 11c  pāntamā puruspṛham .. 1138<BR>
            4 4 2 02 12a  ā rayimā sucetunamā sukrato tanūṣvā .<BR>
            4 4 2 02 12c  pāntamā puruspṛham .. 1139<BR>
       <BR>
            4 4 2 03 01a  mūrdhānaṃ divo aratiṃ pṛthivyā vaiśvānaramṛta ā jātamagnim .<BR>
            4 4 2 03 01c  kaviṃ samrājamatithiṃ janānāmāsannaḥ pātraṃ janayanta devāḥ .. 1140<BR>
            4 4 2 03 02a  tvāṃ viśve amṛta jāyamānaṃ śiśuṃ na devā abhi saṃ navante .<BR>
            4 4 2 03 02c  tava kratubhiramṛtatvamāyanvaiśvānara yatpitroradīdeḥ .. 1141<BR>
            4 4 2 03 03a  nābhiṃ yajñānāṃ sadanaṃ rayīṇāṃ mahāmāhāvamabhi saṃ navanta .<BR>
            4 4 2 03 03c  vaiśvānaraṃ rathyamadhvarāṇāṃ yajñasya ketuṃ janayanta devāḥ .. 1142<BR>
       <BR>
            4 4 2 04 01a  pra vo mitrāya gāyata varuṇāya vipā girā .<BR>
            4 4 2 04 01c  mahikṣatrāvṛtaṃ bṛhat .. 1143<BR>
            4 4 2 04 02a  samrājā yā ghṛtayonī mitraścobhā varuṇaśca .<BR>
            4 4 2 04 02c  devā deveṣu praśastā .. 1144<BR>
            4 4 2 04 03a  tā naḥ śaktaṃ parthivasya maho rāyo divyasya .<BR>
            4 4 2 04 03c  mahi vāṃ kṣatraṃ deveṣu .. 1145<BR>
       <BR>
            4 4 2 05 01a  indrā yāhi citrabhāno sutā ime tvāyavaḥ .<BR>
            4 4 2 05 01c  aṇvībhistanā pūtāsaḥ .. 1146<BR>
            4 4 2 05 02a  indrā yāhi dhiyeṣito viprajūtaḥ sutāvataḥ .<BR>
            4 4 2 05 02c  upa brahmāṇi vāghataḥ .. 1147<BR>
            4 4 2 05 03a  indrā yāhi tūtujāna upa brahmāṇi harivaḥ .<BR>
            4 4 2 05 03c  sute dadhiṣva naścanaḥ .. 1148<BR>
       <BR>
            4 4 2 06 01a  tamīḍiṣva yo arciṣā vanā viśvā pariṣvajat .<BR>
            4 4 2 06 01c  kṛṣṇā kṛṇoti jihvayā .. 1149<BR>
            4 4 2 06 02a  ya iddha āvivāsati sumnamindrasya martyaḥ .<BR>
            4 4 2 06 02c  dyumnāya sutarā apaḥ .. 1150<BR>
            4 4 2 06 03a  tā no vājavatīriṣa āśūnpipṛtamarvataḥ .<BR>
            4 4 2 06 03c  endramagniṃ ca voḍhave .. 1151<BR>
       <BR>
            4 4 2 07 01a  pro ayāsīdindurindrasya niṣkṛtaṃ sakhā sakhyurna pra mināti saṅgiram .<BR>
            4 4 2 07 01c  marya iva yuvatibhiḥ samarṣati somaḥ kalaśe śatayāmnā pathā .. 1152<BR>
            4 4 2 07 02a  pra vo dhiyo mandrayuvo vipanyuvaḥ panasyuvaḥ saṃvaraṇeṣvakramuḥ .<BR>
            4 4 2 07 02c  hariṃ krīḍantamabhyanūṣata stubho 'bhi dhenavaḥ payasedaśiśrayuḥ .. 1153<BR>
            4 4 2 07 03a  ā naḥ soma saṃyataṃ pipyuṣīmiṣamindo pavasva pavamāna ūrmiṇā .<BR>
            4 4 2 07 03c  yā no dohate trirahannasaścuṣī kṣumadvājavanmadhumatsuvīryam .. 1154<BR>
       <BR>
            4 4 2 08 01a  na kiṣṭaṃ karmaṇā naśadyaścakāra sadāvṛdham .<BR>
            4 4 2 08 01c  indraṃ na yajñairviśvagūrttamṛbhvasamadhṛṣṭaṃ dhṛṣṇumojasā .. 1155<BR>
            4 4 2 08 02a  aṣāḍhamugraṃ pṛtanāsu sāsahiṃ yasminmahīrurujrayaḥ .<BR>
            4 4 2 08 02c  saṃ dhenavo jāyamāne anonavurdyāvaḥ kṣāmīranonavuḥ .. 1156<BR>
       <BR>
            4 4 2 09 01a  sakhāya ā ni ṣīdata punānāya pra gāyata .<BR>
            4 4 2 09 01c  śiśuṃ na yajñaiḥ pari bhūṣata śriye .. 1157<BR>
            4 4 2 09 02a  samī vatsaṃ na mātṛbhiḥ sṛjatā gayasādhanam .<BR>
            4 4 2 09 02c  devāvyā3ṃ madamabhi dviśavasam .. 1158<BR>
            4 4 2 09 03a  punātā dakṣasādhanaṃ yathā śardhāya vītaye .<BR>
            4 4 2 09 03c  yathā mitrāya varuṇāya śantamam .. 1159<BR>
       <BR>
            4 4 2 10 01a  pra vājyakṣāḥ sahasradhārastiraḥ pavitraṃ vi vāramavyam .. 1160<BR>
            4 4 2 10 02a  sa vājyakṣāḥ sahasraretā adbhirmṛjāno gobhiḥ śrīṇānaḥ .. 1161<BR>
            4 4 2 10 03a  pra soma yāhīndrasya kukṣā nṛbhiryemāno adribhiḥ sutaḥ .. 1162<BR>
       <BR>
            4 4 2 11 01a  ye somāsaḥ parāvati ye arvāvati sunvire .<BR>
            4 4 2 11 01c  ye vādaḥ śaryaṇāvati .. 1163<BR>
            4 4 2 11 02a  ya ārjīkeṣu kṛtvasu ye madhye pastyānām .<BR>
            4 4 2 11 02c  ye vā janeṣu pañcasu .. 1164<BR>
            4 4 2 11 03a  te no vṛṣṭiṃ divaspari pavantāmā suvīryam .<BR>
            4 4 2 11 03c  svānā devāsa indavaḥ .. 1165<BR>
       <BR>
            4 4 2 12 01a  ā te vatso mano yamatparamāccitsadhasthāt .<BR>
            4 4 2 12 01c  agne tvāṃ kāmaye girā .. 1166<BR>
            4 4 2 12 02a  purutrā hi sadṛṅṅasi diśo viśvā anu prabhuḥ .<BR>
            4 4 2 12 02c  samatsu tvā havāmahe .. 1167<BR>
            4 4 2 12 03a  samatsvagnimavase vājayanto havāmahe .<BR>
            4 4 2 12 03c  vājeṣu citrarādhasam .. 1168<BR>
       <BR>
            4 4 2 13 01a  tvaṃ na indrā bhara ojo nṛmṇaṃ śatakrato vicarṣaṇe .<BR>
            4 4 2 13 01c  ā vīraṃ pṛtanāsaham .. 1169<BR>
            4 4 2 13 02a  tvaṃ hi naḥ pitā vaso tvaṃ mātā śatakrato babhūvitha .<BR>
            4 4 2 13 02c  athā te sumnamīmahe .. 1170<BR>
            4 4 2 13 03a  tvāṃ śuṣminpuruhūta vājayantamupa bruve sahaskṛta .<BR>
            4 4 2 13 03c  sa no rāsva suvīryam .. 1171<BR>
            4 4 2 13 04a  yadindra citra ma iha nāsti tvādātamadrivaḥ .<BR>
            4 4 2 13 04c  rādhastanno vidadvasa ubhayāhastyā bhara .. 1172<BR>
            4 4 2 13 05a  yanmanyase vareṇyamindra dyukṣaṃ tadā bhara .<BR>
            4 4 2 13 05c  vidyāma tasya te vayamakūpārasya dāvanaḥ .. 1173<BR>
            4 4 2 13 06a  yatte dikṣu prarādhyaṃ mano asti śrutaṃ bṛhat .<BR>
            4 4 2 13 06c  tena dṛḍhā cidadriva ā vājaṃ darṣi sātaye .. 1174<BR>
       <BR>
             pañcama prapāṭhakaḥ .  prathamo 'rdhaḥ<BR>
            4 5 1 01 01a  śiśuṃ jajñānaṃ haryataṃ mṛjanti śumbhanti vipraṃ maruto gaṇena .<BR>
            4 5 1 01 01c  kavirgīrbhiḥ kāvyenā kaviḥ santsomaḥ pavitramatyeti rebhan .. 1175<BR>
            4 5 1 01 02a  ṛṣimanā ya ṛṣikṛtsvarṣāḥ sahasranīthaḥ padavīḥ kavīnām .<BR>
            4 5 1 01 02c  tṛtīyaṃ dhāma mahiṣaḥ siṣāsantsomo virājamanu rājati ṣṭup .. 1176<BR>
            4 5 1 01 03a  camūṣacchyenaḥ śakuno vibhṛtvā govindurdrapsa āyudhāni bibhrat .<BR>
            4 5 1 01 03c  apāmūrmiṃ sacamānaḥ samudraṃ turīyaṃ dhāma mahiṣo vivakti .. 1177<BR>
       <BR>
            4 5 1 02 01a  ete somā abhi priyamindrasya kāmamakṣaran .<BR>
            4 5 1 02 01c  vardhanto asya vīryam .. 1178<BR>
            4 5 1 02 02a  punānāsaścamūṣado gacchanto vāyumaśvinā .<BR>
            4 5 1 02 02c  te no dhatta suvīryam .. 1181<BR>
            4 5 1 02 03a  indrasya soma rādhase punāno hārdi codaya .<BR>
            4 5 1 02 03c  devānāṃ yonimāsadam .. 1180<BR>
            4 5 1 02 04a  mṛjanti tvā deśa kṣipo hinvanti sapta dhītayaḥ .<BR>
            4 5 1 02 04c  anu viprā amādiṣuḥ .. 1181<BR>
            4 5 1 02 05a  devebhyastvā madāya kaṃ sṛjānamati meṣyaḥ .<BR>
            4 5 1 02 05c  sa gobhirvāsayāmasi .. 1182<BR>
            4 5 1 02 06a  punānaḥ kalaśeṣvā vastrāṇyaruṣo hariḥ .<BR>
            4 5 1 02 06c  pari gavyānyavyata .. 1183<BR>
            4 5 1 02 07a  maghona ā pavasva no jahi viśvā apa dviṣaḥ .<BR>
            4 5 1 02 07c  indo sakhāyamā viśa .. 1184<BR>
            4 5 1 02 08a  nṛcakṣasaṃ tvā vayamindrapītaṃ svarvidam .<BR>
            4 5 1 02 08c  bhakṣīmahi prajāmiṣam .. 1185<BR>
            4 5 1 02 09a  vṛṣṭiṃ divaḥ pari srava dyumnaṃ pṛthivyā adhi .<BR>
            4 5 1 02 09c  saho naḥ soma pṛtsu dhāḥ .. 1186<BR>
       <BR>
            4 5 1 03 01a  somaḥ punāno arṣati sahasradhāro atyaviḥ .<BR>
            4 5 1 03 01c  vāyorindrasya niṣkṛtam .. 1187<BR>
            4 5 1 03 02a  pavamānamavasyavo vipramabhi pra gāyata .<BR>
            4 5 1 03 02c  suṣvāṇaṃ devavītaye .. 1188<BR>
            4 5 1 03 03a  pavante vājasātaye somāḥ sahasrapājasaḥ .<BR>
            4 5 1 03 03c  gṛṇānā devavītaye .. 1189<BR>
            4 5 1 03 04a  uta no vājasātaye pavasva bṛhatīriṣaḥ .<BR>
            4 5 1 03 04c  dyumadindo suvīryam .. 1190<BR>
            4 5 1 03 05a  atyā hiyānā na hetṛbhirasṛgraṃ vājasātaye .<BR>
            4 5 1 03 05c  vi vāramavyamāśavaḥ .. 1191<BR>
            4 5 1 03 06a  te naḥ sahasriṇaṃ rayiṃ pavantāmā suvīryam .<BR>
            4 5 1 03 06c  suvānā devāsa indavaḥ .. 1192<BR>
            4 5 1 03 07a  vāśrā arṣantīndavo 'bhi vatsaṃ na mātaraḥ .<BR>
            4 5 1 03 07c  dadhanvire gabhastyoḥ .. 1193<BR>
            4 5 1 03 08a  juṣṭa indrāya matsaraḥ pavamāna kanikradat .<BR>
            4 5 1 03 08c  viśvā apa dviṣo jahi .. 1194<BR>
            4 5 1 03 09a  apaghnanto arāvṇaḥ pavamānāḥ svardṛśaḥ .<BR>
            4 5 1 03 09c  yonāvṛtasya sīdata .. 1195<BR>
       <BR>
            4 5 1 04 01a  somā asṛgramindavaḥ sutā ṛtasya dhārayā .<BR>
            4 5 1 04 01c  indrāya madhumattamāḥ .. 1196<BR>
            4 5 1 04 02a  abhi viprā anūṣata gāvo vatsaṃ na dhenavaḥ .<BR>
            4 5 1 04 02c  indraṃ somasya pītaye .. 1197<BR>
            4 5 1 04 03a  madacyutkṣeti sādane sindhorūrmā vipaścit .<BR>
            4 5 1 04 03c  somo gaurī adhi śritaḥ .. 1198<BR>
            4 5 1 04 04a  divo nābhā vicakṣaṇo 'vyo vāre mahīyate .<BR>
            4 5 1 04 04c  somo yaḥ sukratuḥ kaviḥ .. 1199<BR>
            4 5 1 04 05a  yaḥ somaḥ kalaśeṣvā antaḥ pavitra āhitaḥ .<BR>
            4 5 1 04 05c  taminduḥ pari ṣasvaje .. 1200<BR>
            4 5 1 04 06a  pra vācaminduriṣyati samudrasyādhi viṣṭapi .<BR>
            4 5 1 04 06c  jinvankośaṃ madhuścutam .. 1201<BR>
            4 5 1 04 07a  nityastotro vanaspatirdhenāmantaḥ sabardughām .<BR>
            4 5 1 04 07c  hinvāno mānuṣā yujā .. 1202<BR>
            4 5 1 04 08a  ā pavamāna dhāraya rayiṃ sahasravarcasam .<BR>
            4 5 1 04 08c  asme indo svābhuvam .. 1203<BR>
            4 5 1 04 09a  abhi priyā divaḥ kavirvipraḥ sa dhārayā sutaḥ .<BR>
            4 5 1 04 09c  somo hinve parāvati .. 1204<BR>
       <BR>
            4 5 1 05 01a  utte śuṣmāsa īrate sindhorūrmeriva svanaḥ .<BR>
            4 5 1 05 01c  vāṇasya codayā pavim .. 1205<BR>
            4 5 1 05 02a  prasave ta udīrate tisro vāco makhasyuvaḥ .<BR>
            4 5 1 05 02c  yadavya eṣi sānavi .. 1206<BR>
            4 5 1 05 03a  avyā vāraiḥ pari priyaṃ hariṃ hinvantyadribhiḥ .<BR>
            4 5 1 05 03c  pavamānaṃ madhuścutam .. 1207<BR>
            4 5 1 05 04a  ā pavasva madintama pavitraṃ dhārayā kave .<BR>
            4 5 1 05 04c  arkasya yonimāsadam .. 1208<BR>
            4 5 1 05 05a  sa pavasva madintama gobhirañjāno aktubhiḥ .<BR>
            4 5 1 05 05c  endrasya jaṭharaṃ viśa .. 1209<BR>
       <BR>
            4 5 1 06 01a  ayā vītī pari srava yasta indo madeṣvā .<BR>
            4 5 1 06 01c  avāhannavatīrnava .. 1210<BR>
            4 5 1 06 02a  puraḥ sadya itthādhiye divodāsāya śaṃbaram .<BR>
            4 5 1 06 02c  adha tyaṃ turvaśaṃ yadum .. 121clsdir<BR>
            4 5 1 06 03a  pari no aśvamaśvavidgomadindo hiraṇyavat .<BR>
            4 5 1 06 03c  kṣarā sahasriṇīriṣaḥ .. 1212<BR>
       <BR>
            4 5 1 07 01a  apaghnanpavate mṛdho 'pa somo arāvṇaḥ .<BR>
            4 5 1 07 01c  gacchannindrasya niṣkṛtam .. 1213<BR>
            4 5 1 07 02a  maho no rāya ā bhara pavamāna jahī mṛdhaḥ .<BR>
            4 5 1 07 02c  rāsvendo vīravadyaśaḥ .. 1214<BR>
            4 5 1 07 03a  na tvā śataṃ ca na hruto rādho ditsantamā minan .<BR>
            4 5 1 07 03c  yatpunāno makhasyase .. 1215<BR>
       <BR>
            4 5 1 08 01a  ayā pavasva dhārayā yayā sūryamarocayaḥ .<BR>
            4 5 1 08 01c  hinvāno mānuṣīrapaḥ .. 1216<BR>
            4 5 1 08 02a  ayukta sūra etaśaṃ pavamāno manāvadhi .<BR>
            4 5 1 08 02c  antarikṣeṇa yātave .. 1217<BR>
            4 5 1 08 03a  uta tyā harito rathe sūro ayukta yātave .<BR>
            4 5 1 08 03c  indurindra iti bruvan .. 1218<BR>
       <BR>
            4 5 1 09 01a  agniṃ vo devamagnibhiḥ sajoṣā yajiṣṭhaṃ dūtamadhvare kṛṇudhvam .<BR>
            4 5 1 09 01c  yo martyeṣu nidhruvirṛtāvā tapurmūrdhā ghṛtānnaḥ pāvakaḥ .. 1219<BR>
            4 5 1 09 02a  prothadaśvo na yavase 'viṣyanyadā mahaḥ saṃvaraṇādvyasthāt .<BR>
            4 5 1 09 02c  ādasya vāto anu vāti śociradha sma te vrajanaṃ kṛṣṇamasti .. 1220<BR>
            4 5 1 09 03a  udyasya te navajātasya vṛṣṇo 'gne carantyajarā idhānāḥ .<BR>
            4 5 1 09 03c  acchā dyāmaruṣo dhūma eṣi saṃ dūto agna īyase hi devān .. 1221<BR>
       <BR>
            4 5 1 10 01a  tamindraṃ vājayāmasi mahe vṛtrāya hantave .<BR>
            4 5 1 10 01c  sa vṛṣā vṛṣabho bhuvat .. 1222<BR>
            4 5 1 10 02a  indraḥ sa dāmane kṛta ojiṣṭhaḥ sa bale hitaḥ .<BR>
            4 5 1 10 02c  dyumnī ślokī sa somyaḥ .. 1223<BR>
            4 5 1 10 03a  girā vajro na sambhṛtaḥ sabalo anapacyutaḥ .<BR>
            4 5 1 10 03c  vavakṣa ugro astṛtaḥ .. 1224<BR>
       <BR>
            4 5 1 11 01a  adhvaryo adribhiḥ sutaṃ somaṃ pavitra ā naya .<BR>
            4 5 1 11 01c  punāhīndrāya pātave .. 1225<BR>
            4 5 1 11 02a  tava tya indo andhaso devā madhorvyāśata .<BR>
            4 5 1 11 02c  pavamānasya marutaḥ .. 1226<BR>
            4 5 1 11 03a  divaḥ pīyūṣamuttamaṃ somamindrāya vajriṇe .<BR>
            4 5 1 11 03c  sunotā madhumattamam .. 1227<BR>
       <BR>
            4 5 1 12 01a  dharttā divaḥ pavate kṛtvyo raso dakṣo devānāmanumādyo nṛbhiḥ .<BR>
            4 5 1 12 01c  hariḥ sṛjāno atyo na satvabhirvṛthā pājāṃsi kṛṇuṣe nadīṣvā .. 1228<BR>
            4 5 1 12 02a  śūro na dhatta āyudhā gabhastyoḥ svā3ḥ siṣāsanrathiro gaviṣṭiṣu .<BR>
            4 5 1 12 02c  indrasya śuṣmamīrayannapasyubhirindurhinvāno ajyate manīṣibhiḥ .. 1229<BR>
            4 5 1 12 03a  indrasya soma pavamāna ūrmiṇā taviṣyamāṇo jaṭhareṣvā viśa .<BR>
            4 5 1 12 03c  pra naḥ pinva vidyudabhreva rodasī dhiyā no vājāṃ upa māhi śaśvataḥ .. 1230<BR>
       <BR>
            4 5 1 13 01a  yadindra prāgapāgudaṅnyagvā hūyase nṛbhiḥ .<BR>
            4 5 1 13 01c  simā purū nṛṣūto asyānave 'si praśardha turvaśe .. 1231<BR>
            4 5 1 13 02a  yadvā rume ruśame śyāvake kṛpa indra mādayase sacā .<BR>
            4 5 1 13 02c  kaṇvāsastvā stomebhirbrahmavāhasa indrā yacchantyā gahi .. 1232<BR>
       <BR>
            4 5 1 14 01a  ubhayaṃ śṛṇavacca na indro arvāgidaṃ vacaḥ .<BR>
            4 5 1 14 01c  satrācyā maghavāntsomapītaye dhiyā śaviṣṭha ā gamat .. 1233<BR>
            4 5 1 14 02a  taṃ hi svarājaṃ vṛṣabhaṃ tamojasā dhiṣaṇe niṣṭatakṣatuḥ .<BR>
            4 5 1 14 02c  utopamānāṃ prathamo ni ṣīdasi somakāmaṃ hi te manaḥ .. 1234<BR>
       <BR>
            4 5 1 15 01a  pavasva deva āyuṣagindraṃ gacchatu te madaḥ .<BR>
            4 5 1 15 01c  vāyumā roha dharmaṇā .. 1235<BR>
            4 5 1 15 02a  pavamāna ni tośase rayiṃ soma śravāyyam .<BR>
            4 5 1 15 02c  indo samudramā viśa .. 1236<BR>
            4 5 1 15 03a  apaghnanpavase mṛdhaḥ kratuvitsoma matsaraḥ .<BR>
            4 5 1 15 03c  nudasvādevayuṃ janam .. 1237<BR>
       <BR>
            4 5 1 16 01a  abhī no vājasātamaṃ rayimarṣa śataspṛham .<BR>
            4 5 1 16 01c  indo sahasrabharṇasaṃ tuvidyumnaṃ vibhāsaham .. 1238<BR>
            4 5 1 16 02a  vayaṃ te asya rādhaso vasorvaso puruspṛhaḥ .<BR>
            4 5 1 16 02c  ni nediṣṭhatamā iṣaḥ syāma sumne te ādhrigo .. 1239<BR>
            4 5 1 16 03a  pari sya svāno akṣaridinduravye madacyutaḥ .<BR>
            4 5 1 16 03c  dhārā ya ūrdhvo adhvare bhrājā na yāti gavyayuḥ .. 1240<BR>
            4 5 1 16 04a  pavasva soma mahāntsamudraḥ pitā devānāṃ viśvābhi dhāma .. 1241<BR>
            4 5 1 16 05a  śukraḥ pavasva devebhyaḥ soma dive pṛthivyai śaṃ ca prajābhyaḥ .. 1242<BR>
            4 5 1 16 06a  divo dharttāsi śukraḥ pīyūṣaḥ satye vidharmanvājī pavasva .. 1243<BR>
       <BR>
            4 5 1 18 01a  preṣṭhaṃ vo atirthiṃ stuṣe mitramiva priyam .<BR>
            4 5 1 18 01c  agne rathaṃ na vedyam .. 1244<BR>
            4 5 1 18 02a  kavimiva praśaṃsyaṃ yaṃ devāsa iti dvitā .<BR>
            4 5 1 18 02c  ni martyeṣvādadhuḥ .. 1245<BR>
            4 5 1 18 03a  tvaṃ yaviṣṭha dāśuṣo nR^īṃpāhi śṛṇuhī giraḥ .<BR>
            4 5 1 18 03c  rakṣā tokamuta tmanā .. 1246<BR>
       <BR>
            4 5 1 19 01a  endra no gadhi priya satrājidagohya .<BR>
            4 5 1 19 01c  girirna viśvataḥ pṛthuḥ patirdivaḥ .. 1247<BR>
            4 5 1 19 02a  abhi hi satya somapā ubhe babhūtha rodasī .<BR>
            4 5 1 19 02c  indrāsi sunvato vṛdhaḥ patirdivaḥ .. 1248<BR>
            4 5 1 19 03a  tvaṃ hi śaśvatīnāmindra dharttā purāmasi .<BR>
            4 5 1 19 03c  hantā dasyormanorvṛdhaḥ patirdivaḥ .. 1249<BR>
       <BR>
            4 5 1 20 01a  purāṃ bhinduryuvā kaviramitaujā ajāyata .<BR>
            4 5 1 20 01c  indro viśvasya karmaṇo dharttā vajrī puruṣṭutaḥ .. 1250<BR>
            4 5 1 20 02a  tvaṃ valasya gomato 'pāvaradrivo bilam .<BR>
            4 5 1 20 02c  tvāṃ devā abibhyuṣastujyamānāsa āviṣuḥ .. 1251<BR>
            4 5 1 20 03a  indramīśānamojasābhi stomairanūṣata .<BR>
            4 5 1 20 03c  sahasraṃ yasya rātaya uta vā santi bhūyasīḥ .. 1252<BR>
       <BR>
             pañcama prapāṭhakaḥ .  dvitīyo 'rdhaḥ<BR>
            4 5 2 01 01a  akrāntsamudraḥ prathame vidharmaṃ janayanprajā bhuvanasya gopāḥ .<BR>
            4 5 2 01 01c  vṛṣā pavitre adhi sāno avye bṛhatsomo vāvṛdhe svāno adriḥ .. 1253<BR>
            4 5 2 01 02a  matsi vāyumiṣṭaye rādhase ca matsi mitrāvaruṇā pūyamānaḥ .<BR>
            4 5 2 01 02c  matsi śardho mārutaṃ matsi devānmatsi dyāvāpṛthivī deva soma .. 1254<BR>
            4 5 2 01 03a  mahattatsomo mahiṣaścakārāpāṃ yadgarbho 'vṛṇīta devān .<BR>
            4 5 2 01 03c  adadhādindre pavamāna ojo 'janayatsūrye jyotirinduḥ .. 1255<BR>
       <BR>
            4 5 2 02 01a  eṣa devo amartyaḥ parṇavīriva dīyate .<BR>
            4 5 2 02 01c  abhi droṇānyāsadam .. 1256<BR>
            4 5 2 02 02a  eṣa viprairabhiṣṭuto 'po devo vi gāhate .<BR>
            4 5 2 02 02c  dadhadratnāni dāśuṣe .. 1257<BR>
            4 5 2 02 03a  eṣa viśvāni vāryā śūro yanniva satvabhiḥ .<BR>
            4 5 2 02 03c  pavamānaḥ siṣāsati .. 1258<BR>
            4 5 2 02 04a  eṣa devo ratharyati pavamāno diśasyati .<BR>
            4 5 2 02 04c  āviṣkṛṇoti vagvanum .. 1259<BR>
            4 5 2 02 05a  eṣa devo vipanyubhiḥ pavamāna ṛtāyubhiḥ .<BR>
            4 5 2 02 05c  harirvājāya mṛjyate .. 1260<BR>
            4 5 2 02 06a  eṣa devo vipā kṛto 'ti hvarāṃsi dhāvati .<BR>
            4 5 2 02 06c  pavamāno adābhyaḥ .. 1261<BR>
            4 5 2 02 07a  eṣa divaṃ vi dhāvati tiro rajāṃsi dhārayā .<BR>
            4 5 2 02 07c  pavamānaḥ kanikradat .. 1262<BR>
            4 5 2 02 08a  eṣa divaṃ vyāsarattiro rajāṃsyaspṛtaḥ .<BR>
            4 5 2 02 08c  pavamānaḥ svadhvaraḥ .. 1263<BR>
            4 5 2 02 09a  eṣa pratnena janmanā devo devebhyaḥ sutaḥ .<BR>
            4 5 2 02 09c  hariḥ pavitre arṣati .. 1264<BR>
            4 5 2 02 10a  eṣa u sya puruvrato jajñāno janayanniṣaḥ .<BR>
            4 5 2 02 10c  dhārayā pavate sutaḥ .. 1265<BR>
       <BR>
            4 5 2 03 01a  eṣa dhiyā yātyaṇvya śūro rathebhirāśubhiḥ .<BR>
            4 5 2 03 01c  gacchannindrasya niṣkṛtam .. 1266<BR>
            4 5 2 03 02a  eṣa purū dhiyāyate bṛhate devatātaye .<BR>
            4 5 2 03 02c  yatrāmṛtāsa āśata .. 1267<BR>
            4 5 2 03 03a  etaṃ mṛjanti marjyamupa droṇeṣvāyavaḥ .<BR>
            4 5 2 03 03c  pracakrāṇaṃ mahīriṣaḥ .. 1268<BR>
            4 5 2 03 04a  eṣa hito vi nīyate 'ntaḥ śundhyāvatā pathā .<BR>
            4 5 2 03 04c  yadī tuñjanti bhūrṇayaḥ .. 1269<BR>
            4 5 2 03 05a  eṣa rukmibhirīyate vāji śubhrebhiraṃśubhiḥ .<BR>
            4 5 2 03 05c  patiḥ sindhūnāṃ bhavan .. 1270<BR>
            4 5 2 03 06a  eṣa śṛṅgāṇi dodhuvacchiśīte yūthyo3 vṛṣā .<BR>
            4 5 2 03 06c  nṛmṇā dadhāna ojasā .. 1271<BR>
            4 5 2 03 07a  eṣa vasūni pibdanaḥ paruṣā yayivāṃ ati .<BR>
            4 5 2 03 07c  ava śādeṣu gacchati .. 1272<BR>
            4 5 2 03 08a  etamu tyaṃ daśa kṣipo hariṃ hivanti yātave .<BR>
            4 5 2 03 08c  svāyudhaṃ madintamam .. 1273<BR>
       <BR>
            4 5 2 04 01a  eṣa u sya vṛṣā ratho 'vyā vārebhiravyata .<BR>
            4 5 2 04 01c  gacchanvājaṃ sahasriṇam .. 1274<BR>
            4 5 2 04 02a  etaṃ tritasya yoṣaṇo hariṃ hinvantyadribhiḥ .<BR>
            4 5 2 04 02c  indumindrāya pītaye .. 1275<BR>
            4 5 2 04 03a  eṣa sya mānuṣīṣvā śyeno na vikṣu sīdati .<BR>
            4 5 2 04 03c  gacchaṃ jāro na yoṣitam .. 1276<BR>
            4 5 2 04 04a  eṣa sya madyo raso 'va caṣṭe divaḥ śiśuḥ .<BR>
            4 5 2 04 04c  ya indurvāramāviśat .. 1277<BR>
            4 5 2 04 05a  eṣa sya pītaye suto harirarṣati dharṇasiḥ .<BR>
            4 5 2 04 05c  krandanyonimabhi priyam .. 1278<BR>
            4 5 2 04 06a  etaṃ tyaṃ harito daśa marmṛjyante apasyuvaḥ .<BR>
            4 5 2 04 06c  yābhirmadāya śumbhate .. 1279<BR>
       <BR>
            4 5 2 05 01a  eṣa vājī hito nṛbhirviśvavinmanasaspatiḥ .<BR>
            4 5 2 05 01c  avyo vāraṃ vi dhāvati .. 1280<BR>
            4 5 2 05 02a  eṣa pavitre akṣaratsomo devebhyaḥ sutaḥ .<BR>
            4 5 2 05 02c  viśvā dhāmānyāviśan .. 1281<BR>
            4 5 2 06 03a  eṣa devaḥ śubhāyate 'dhi yonāvamartyaḥ .<BR>
            4 5 2 06 03c  vṛtrahā devavītamaḥ .. 1282<BR>
            4 5 2 07 04a  eṣa vṛṣā kanikradaddaśabhirjāmibhiryataḥ .<BR>
            4 5 2 07 04c  abhi droṇāni dhāvati .. 1283<BR>
            4 5 2 08 05a  eṣa sūryamarocayatpavamāno adhi dyavi .<BR>
            4 5 2 08 05c  pavitre matsaro madaḥ .. 1284<BR>
            4 5 2 09 06a  eṣa sūryeṇa hāsate saṃvasāno vivasvatā .<BR>
            4 5 2 09 06c  patirvāco adābhyaḥ .. 1285<BR>
       <BR>
       <BR>
            4 5 2 06 01a  eṣa kavirabhiṣṭutaḥ pavitre adhi tośate .<BR>
            4 5 2 06 01c  punāno ghnannapa dviṣaḥ .. 1286<BR>
            4 5 2 06 02a  eṣa indrāya vāyave svarjitpari ṣicyate .<BR>
            4 5 2 06 02c  pavitre dakṣasādhanaḥ .. 1287<BR>
            4 5 2 06 03a  eṣa nṛbhirvi nīyate divo mūrdhā vṛṣā sutaḥ .<BR>
            4 5 2 06 03c  somo vaneṣu viśvavit .. 1288<BR>
            4 5 2 06 04a  eṣa gavyuracikradatpavamāno hiraṇyayuḥ .<BR>
            4 5 2 06 04c  induḥ satrājidastṛtaḥ .. 1289<BR>
            4 5 2 06 05a  eṣa śuṣmyasiṣyadadantarikṣe vṛṣā hariḥ .<BR>
            4 5 2 06 05c  punāna indurindramā .. 1290<BR>
            4 5 2 06 06a  eṣa śuṣmyadābhyaḥ somaḥ punāno arṣati .<BR>
            4 5 2 06 06c  devāvīraghaśaṃsahā .. 1291<BR>
       <BR>
            4 5 2 07 01a  sa sutaḥ pītaye vṛṣā somaḥ pavitre arṣati .<BR>
            4 5 2 07 01c  vighnanrakṣāṃsi devayuḥ .. 1292<BR>
            4 5 2 07 02a  sa pavitre vicakṣaṇo harirarṣati dharṇasiḥ .<BR>
            4 5 2 07 02c  abhi yoniṃ kanikradat .. 1293<BR>
            4 5 2 07 03a  sa vājī rocanā divaḥ pavamāno vi dhāvati .<BR>
            4 5 2 07 03c  rakṣohā vāramavyayam .. 1294<BR>
            4 5 2 07 04a  sa tritasyādhi sānavi pavamāno arocayat .<BR>
            4 5 2 07 04c  jāmibhiḥ sūryaṃ saha .. 1295<BR>
            4 5 2 07 05a  sa vṛtrahā vṛṣā suto varivovidadābhyaḥ .<BR>
            4 5 2 07 05c  somo vājamivāsarat .. 1296<BR>
            4 5 2 07 06a  sa devaḥ kavineṣito3 'bhi droṇāni dhāvati .<BR>
            4 5 2 07 06c  indurindrāya maṃhayan .. 1297<BR>
       <BR>
            4 5 2 08 01a  yaḥ pāvamānīradhyetyṛṣibhiḥ sambhṛtaṃ rasam .<BR>
            4 5 2 08 01c  sarvaṃ sa pūtamaśnāti svaditaṃ mātariśvanā .. 1298<BR>
            4 5 2 08 02a  pāvamānīryo adhyetyṛṣibhiḥ sambhṛtaṃ rasam .<BR>
            4 5 2 08 02c  tasmai sarasvatī duhe kṣīraṃ sarpirmadhūdakam .. 1299<BR>
            4 5 2 08 03a  pāvamānīḥ svastyayanīḥ sudughā hi ghṛtaścutaḥ .<BR>
            4 5 2 08 03c  ṛṣibhiḥ saṃbhṛto raso brāhmaṇeṣvamṛtaṃ hitam .. 1300<BR>
            4 5 2 08 04a  pāvamānīrdadhantu na imaṃ lokamatho amum .<BR>
            4 5 2 08 04c  kāmāntsamardhayantu no devīrdevaiḥ samāhṛtāḥ .. 1301<BR>
            4 5 2 08 05a  yena devāḥ pavitreṇātmānaṃ punate sadā .<BR>
            4 5 2 08 05c  tena sahasradhāreṇa pāvamānīḥ punantu naḥ .. 1302<BR>
            4 5 2 08 06a  pāvamānīḥ svastyayanīstābhirgacchati nāndanam .<BR>
            4 5 2 08 06c  puṇyāṃśca bhakṣānbhakṣayatyamṛtatvaṃ ca gacchati .. 1303<BR>
       <BR>
            4 5 2 09 01a  aganma mahā namasā yaviṣṭhaṃ yo dīdāya samiddhaḥ sve duroṇe .<BR>
            4 5 2 09 01c  citrabhānuṃ rodasī antarurvī svāhutaṃ viśvataḥ pratyañcam .. 1304<BR>
            4 5 2 09 02a  sa mahnā viśvā duritāni sāhvānagni ṣṭave dama ā jātavedāḥ .<BR>
            4 5 2 09 02c  sa no rakṣiṣadduritādavadyādasmāngṛṇata uta no maghonaḥ .. 1305<BR>
            4 5 2 09 03a  tvaṃ varuṇa uta mitro agne tvāṃ vardhanti matibhirvasiṣṭhāḥ .<BR>
            4 5 2 09 03c  tve vasu suṣaṇanāni santu yūyaṃ pāta svastibhiḥ sadā naḥ .. 1306<BR>
       <BR>
            4 5 2 10 01a  mahāṃ indro ya ojasā parjanyo vṛṣṭimāṃ iva .<BR>
            4 5 2 10 01c  stomairvatsasya vāvṛdhe .. 1307<BR>
            4 5 2 10 01a  kaṇvā indraṃ yadakrata stomairyajñasya sādhanam .<BR>
            4 5 2 10 01c  jāmi bruvata āyudhā .. 1308<BR>
            4 5 2 10 01a  prajāmṛtasya piprataḥ pra yadbharanta vahnayaḥ .<BR>
            4 5 2 10 01c  viprā ṛtasya vāhasā .. 1309<BR>
       <BR>
       <BR>
            4 5 2 11 01a  pavamānasya jighnato hareścandrā asṛkṣata .<BR>
            4 5 2 11 01c  jīrā ajiraśociṣaḥ .. 1310<BR>
            4 5 2 11 02a  pavamāno rathītamaḥ śubhrebhiḥ śubhraśastamaḥ .<BR>
            4 5 2 11 02c  hariścandro marudgaṇaḥ .. 1311<BR>
            4 5 2 11 03a  pavamān vyaśnuhi raśmibhirvājasātamaḥ .<BR>
            4 5 2 11 03c  dadhatstotre suvīryam .. 1312<BR>
       <BR>
            4 5 2 12 01a  parīto ṣiñcatā sutaṃ somo ya uttamaṃ haviḥ .<BR>
            4 5 2 12 01c  dadhanvāṃ yo naryo apsvā3ntarā suṣāva somamadribhiḥ .. 1313<BR>
            4 5 2 12 02a  nūnaṃ punāno 'vibhiḥ pari sravādabdhaḥ surabhintaraḥ .<BR>
            4 5 2 12 02c  sute citvāpsu madāmo andhasā śrīṇanto gobhiruttaram .. 1314<BR>
            4 5 2 12 03a  pari svānaścakṣase devamādanaḥ kraturindurvicakṣaṇaḥ .. 1315<BR>
       <BR>
            4 5 2 13 01a  asāvi somo aruṣo vṛṣā harī rājeva dasmo abhi gā acikradat .<BR>
            4 5 2 13 01c  punāno vāramatyeṣyavyayaṃ śyeno na yoniṃ ghṛtavantamāsadat .. 1316<BR>
            4 5 2 13 02a  parjanyaḥ pitā mahiṣasya parṇino nābhā pṛthivyā giriṣu kṣayaṃ dadhe .<BR>
            4 5 2 13 02c  svasāra āpo abhi gā udāsarantsaṃ grāvabhirvasate vīte adhvare .. 1317<BR>
            4 5 2 13 03a  kavirvedhasyā paryeṣi māhinamatyo na mṛṣṭo abhi vājamarṣasi .<BR>
            4 5 2 13 03c  apasedhanduritā soma no mṛḍa ghṛtā vasānaḥ pari yāsi nirṇijam .. 1318<BR>
       <BR>
            4 5 2 14 01a  śrāyanta iva sūryaṃ viśvedindrasya bhakṣata .<BR>
            4 5 2 14 01c  vasūni jāto janimānyojasā prati bhāgaṃ na dīdhimaḥ .. 1319<BR>
            4 5 2 14 02a  alarṣirātiṃ vasudāmupa stuhi bhadrā indrasya rātayaḥ .<BR>
            4 5 2 14 02c  yo asya kāmaṃ vidhato na roṣati mano dānāya codayan .. 1320<BR>
       <BR>
            4 5 2 15 01a  yata indra bhayāmahe tato no abhyaṃ kṛdhi .<BR>
            4 5 2 15 01c  maghavanchagdhi tava tanna ūtaye vi dviṣo vi mṛdho jahi .. 1321<BR>
            4 5 2 15 02a  tvaṃ hi rādhaspate rādhaso mahaḥ kṣayasyāsi vidhrattā .<BR>
            4 5 2 15 02c  taṃ tvā vayaṃ maghavannindra girvaṇaḥ sutāvanto havāmahe .. 1322<BR>
       <BR>
            4 5 2 16 01a  tvaṃ somāsi dhārayurmandra ojiṣṭho adhvare .<BR>
            4 5 2 16 01c  pavasva maṃhayadrayiḥ .. 1323<BR>
            4 5 2 16 02a  tvaṃ suto madintamo dadhanvānmatsarintamaḥ .<BR>
            4 5 2 16 02c  induḥ satrājidastṛtaḥ .. 1324<BR>
            4 5 2 16 03a  tvaṃ suṣvāṇo adribhirabhyarṣa kanikradat .<BR>
            4 5 2 16 03c  dyumantaṃ śuṣmā bhara .. 1325<BR>
       <BR>
            4 5 2 17 01a  pavasva devavītaya indo dhārābhirojasā .<BR>
            4 5 2 17 01c  ā kalaśaṃ madhumāntsoma naḥ sadaḥ .. 1326<BR>
            4 5 2 17 02a  tava drapsā udapruta indraṃ madāya vāvṛdhuḥ .<BR>
            4 5 2 17 02c  tvāṃ devāso amṛtāya kaṃ papuḥ .. 1327<BR>
            4 5 2 17 03a  ā naḥ sutāsa indavaḥ punānā dhāvatā rayim .<BR>
            4 5 2 17 03c  vṛṣṭidyāvo rītyāpaḥ svarvidaḥ .. 1328<BR>
       <BR>
            4 5 2 18 01a  pari tyaṃ haryataṃ hariṃ babhruṃ punanti vāreṇa .<BR>
            4 5 2 18 01c  yo devānviśvāṃ itpari madena saha gacchati .. 1329<BR>
            4 5 2 18 02a  dviryaṃ pañca svayaśasaṃ sakhāyo adrisaṃhatam .<BR>
            4 5 2 18 02c  priyamindrasya kāmyaṃ prasnāpayanta ūrmayaḥ .. 1330<BR>
            4 5 2 18 03a  indrāya soma pātave vṛtraghne pari ṣicyase .<BR>
            4 5 2 18 03c  nare ca dakṣiṇāvate vīrāya sadanāsade .. 1331<BR>
       <BR>
            4 5 2 19 01a  pavasva soma mahe dakṣāyāśvo na nikto vājī dhanāya .. 1332<BR>
            4 5 2 19 02a  pra te sotāro rasaṃ madāya punanti somaṃ mahe dyumnāya .. 1333<BR>
            4 5 2 19 03a  śiśuṃ jajñānaṃ hariṃ mṛjanti pavitre somaṃ devebhya indum .. 1334<BR>
       <BR>
            4 5 2 20 01a  uṣo ṣu jātamapturaṃ gobhirbhaṅgaṃ pariṣkṛtam .<BR>
            4 5 2 20 01c  induṃ devā ayāsiṣuḥ .. 1335<BR>
            4 5 2 20 02a  tamidvardhantu no giro vatsaṃ saṃśiśvarīriva .<BR>
            4 5 2 20 02c  ya indrasya hṛdaṃsaniḥ .. 1336<BR>
            4 5 2 20 03a  arṣā naḥ soma śaṃ gave dhukṣasva pipyuṣīmiṣam .<BR>
            4 5 2 20 03c  vardhā samudramukthyam .. 1337<BR>
       <BR>
            4 5 2 21 01a  ā ghā ye agnimindhate stṛṇanti barhirānuṣak .<BR>
            4 5 2 21 01c  yeṣāmindro yuvā sakhā .. 1338<BR>
            4 5 2 21 02a  bṛhannididhma eṣāṃ bhūri śastraṃ pṛthuḥ svaruḥ .<BR>
            4 5 2 21 02c  yeṣāmindro yuvā sakhā .. 1339<BR>
            4 5 2 21 03a  ayuddha idyudhā vṛtaṃ śūra ājati satvabhiḥ .<BR>
            4 5 2 21 03c  yeṣāmindro yuvā sakhā .. 1340<BR>
       <BR>
            4 5 2 22 01a  ya eka idvidayate vasu marttāya dāśuṣe .<BR>
            4 5 2 22 01c  īśāno apratiṣkuta indro aṅga .. 1341<BR>
            4 5 2 22 02a  yaściddhi tvā bahubhya ā sutāvāṃ āvivāsati .<BR>
            4 5 2 22 02c  ugraṃ tatpatyate śava indro aṅga .. 1342<BR>
            4 5 2 22 03a  kadā marttamarādhasaṃ padā kṣumpamiva sphurat .<BR>
            4 5 2 22 03c  kadā naḥ śuśravadgira indro aṅga .. 1343<BR>
       <BR>
            4 5 2 23 01a  gāyanti tvā gāyatriṇo 'rcantyarkamarkiṇaḥ .<BR>
            4 5 2 23 01c  brahmāṇastvā śatakrata udvaṃśamiva yemire .. 1344<BR>
            4 5 2 23 02a  yatsānoḥ sānvāruho bhūryaspaṣṭa karttvam .<BR>
            4 5 2 23 02c  tadindro arthaṃ cetati yūthena vṛṣṇirejati .. 1345<BR>
            4 5 2 23 03a  yuṅkṣvā hi keśinā harī vṛṣaṇā kakṣyaprā .<BR>
            4 5 2 23 03c  athā na indra somapā girāmupaśrutiṃ cara .. 1346<BR>
       <BR>
             ṣaṣṭha prapāṭhakaḥ .  prathamo 'rdhaḥ<BR>
            4 6 1 01 01a  suṣamiddho na ā vaha devāṃ agne haviṣmate .<BR>
            4 6 1 01 01c  hotaḥ pāvaka yakṣi ca .. 1347<BR>
            4 6 1 01 02a  madhumantaṃ tanūnapādyajñaṃ deveṣu naḥ kave .<BR>
            4 6 1 01 02c  adyā kṛṇuyhūtaye .. 1348<BR>
            4 6 1 01 03a  narāśaṃsamiha priyamasminyajña upa hvaye .<BR>
            4 6 1 01 03c  madhujihvaṃ haviṣkṛtam .. 1349<BR>
            4 6 1 01 04a  agne sukhatame rathe devāṃ īḍita ā vaha .<BR>
            4 6 1 01 04c  asi hotā manurhitaḥ .. 1350<BR>
       <BR>
            4 6 1 02 01a  yadadya sūra udite 'nāgā mitro aryamā .<BR>
            4 6 1 02 01c  suvāti savitā bhagaḥ .. 1351<BR>
            4 6 1 02 02a  suprāvīrastu sa kṣayaḥ pra nu yāmantsudānavaḥ .<BR>
            4 6 1 02 02c  ye no aṃho 'tipiprati .. 1352<BR>
            4 6 1 02 03a  uta svarājo aditiradabdhasya vratasya ye .<BR>
            4 6 1 02 03c  maho rājāna īśate .. 1353<BR>
       <BR>
            4 6 1 03 01a  u tvā mandantu somāḥ kṛṇuṣva rādho adrivaḥ .<BR>
            4 6 1 03 01c  ava brahmadviṣo jahi .. 1354<BR>
            4 6 1 03 02a  padā paṇīnarādhaso ni bādhasva mahāṃ asi .<BR>
            4 6 1 03 02c  na hi tvā kaśca na prati .. 1355<BR>
            4 6 1 03 03a  tvamīśiṣe sutānāmindra tvamasutānām .<BR>
            4 6 1 03 03c  tvaṃ rājā janānām .. 1356<BR>
       <BR>
            4 6 1 04 01a  ā jāgṛvirvipra ṛtāṃ matīnāṃ somaḥ punāno asadaccamūṣu .<BR>
            4 6 1 04 01c  sapanti yaṃ mithunāso nikāmā adhvaryavo rathirāsaḥ suhastāḥ .. 1357<BR>
            4 6 1 04 02a  sa punāna upa sūre dadhāna obe aprā rodasī vi ṣa āvaḥ .<BR>
            4 6 1 04 02c  priyā cidyasya priyasāsa ūtī sato dhanaṃ kāriṇe na pra yaṃsat .. 1358<BR>
            4 6 1 04 03a  sa vardhitā vardhanaḥ pūyamānaḥ somo mīḍhvāṃ abhi no jyotiṣāvīt .<BR>
            4 6 1 04 03c  yatra naḥ pūrve pitaraḥ padajñāḥ svarvido abhi gā adrimiṣṇan .. 1359<BR>
       <BR>
            4 6 1 05 01a  mā cidanyadvi śaṃsata sakhāyo mā riṣaṇyata .<BR>
            4 6 1 05 01c  indramitstotā vṛṣaṇaṃ sacā sute muhurukthā ca śaṃsata .. 1360<BR>
            4 6 1 05 02a  avakrakṣiṇaṃ vṛṣabhaṃ yathā juvaṃ gāṃ na carṣaṇīsaham .<BR>
            4 6 1 05 02c  vidveṣaṇaṃ saṃvananamubhayaṅkaraṃ maṃhiṣṭhamubhayāvinam .. 1361<BR>
       <BR>
            4 6 1 06 01a  udu tye madhumattamā gira stomāsa īrate .<BR>
            4 6 1 06 01c  satrājito dhanasā akṣitotayo vājanto rathā iva .. 1362<BR>
            4 6 1 06 02a  kaṇvā iva bhṛgavaḥ sūryā iva viśvamiddhītamāśata .<BR>
            4 6 1 06 02c  indraṃ stomebhirmahayanta āyavaḥ priyamedhāso asvaran .. 1363<BR>
       <BR>
            4 6 1 07 01a  paryū ṣu pra dhanva vājasātaye pari vṛtrāṇi sakṣaṇiḥ .<BR>
            4 6 1 07 01c  dviṣastaradhyā ṛṇayā na īrase .. 1364<BR>
            4 6 1 07 02a  ajījano hi pavamāna sūryaṃ vidhāre śakmanā payaḥ .<BR>
            4 6 1 07 02c  gojīrayā raṃhamānaḥ purandhyā .. 1365<BR>
            4 6 1 07 03a  anu hi tvā sutaṃ soma madāmasi mahe samaryarājye .<BR>
            4 6 1 07 03c  vājāṃ abhi pavamāna pra gāhase .. 1366<BR>
       <BR>
            4 6 1 08 01a  pari pra dhanvendrāya soma svādurmitrāya pūṣṇe bhagāya .. 1367<BR>
            4 6 1 08 02a  evāmṛtāya mahe kṣayāya sa śukro arṣa divyaḥ pīyūṣaḥ .. 1368<BR>
            4 6 1 08 03a  indraste soma sutasya peyātkratve dakṣāya viśve ca devāḥ .. 1369<BR>
       <BR>
            4 6 1 09 01a  sūryasyeva raśmayo drāvayitnavo matsarāsaḥ prasutaḥ sākamīrate .<BR>
            4 6 1 09 01c  tantuṃ tataṃ pari sargāsa āśavo nendrādṛte pavate dhāma kiṃ cana .. 1370<BR>
            4 6 1 09 02a  upo matiḥ pṛcyate sicyate madhu mandrājanī codate antarāsani .<BR>
            4 6 1 09 02c  pavamānaḥ santaniḥ sunvatāmiva madhumāndrapsaḥ pari vāramarṣati .. 1371<BR>
            4 6 1 09 03a  ukṣā mimeti prati yanti dhenavo devasya devīrupa yanti niṣkṛtam .<BR>
            4 6 1 09 03c  atyakramīdarjunaṃ vāramavyayamatkaṃ na niktaṃ pari somo avyata .. 1372<BR>
       <BR>
            4 6 1 10 01a  agniṃ naro dīdhitibhiraraṇyorhastacyutaṃ janayata praśastam .<BR>
            4 6 1 10 01c  dūredṛśaṃ gṛhapatimathavyum .. 1373<BR>
            4 6 1 10 02a  tamagnimaste vasavo nyṛṇvantsupraticakṣamavase kutaścit .<BR>
            4 6 1 10 02c  dakṣāyyo yo dama āsa nityaḥ .. 1374<BR>
            4 6 1 10 03a  preddho agne dīdihi puro no 'jasrayā sūrmyā yaviṣṭha .<BR>
            4 6 1 10 03c  tvāṃ śaśvanta upa yanti vājāḥ .. 1375<BR>
       <BR>
            4 6 1 11 01a  āyaṃ gauḥ pṛśnirakramīdasadanmātaraṃ puraḥ .<BR>
            4 6 1 11 01c  pitaraṃ ca prayantsvaḥ .. 1376<BR>
            4 6 1 11 02a  antaścarati rocanāsya prāṇādapānatī .<BR>
            4 6 1 11 02c  vyakhyanmahiṣo divam .. 1377<BR>
            4 6 1 11 03a  triṃśaddhāma vi rājati vākpataṅgāya dhīyate .<BR>
            4 6 1 11 03c  prati vastoraha dyubhiḥ .. 1378<BR>
       <BR>
             ṣaṣṭha prapāṭhakaḥ .  dvitīyo 'rdhaḥ<BR>
            4 6 2 01 01a  upaprayanto adhvaraṃ mantraṃ vocemāgnaye .<BR>
            4 6 2 01 01c  āre asme ca śṛṇvate .. 1379<BR>
            4 6 2 01 02a  yaḥ snīhitīṣu pūrvyaḥ saṃjagmānāsu kṛṣṭiṣu .<BR>
            4 6 2 01 02c  arakṣaddāśuṣe gayam .. 1380<BR>
            4 6 2 01 03a  sa no vedo amātyamagnī rakṣatu śantamaḥ .<BR>
            4 6 2 01 03c  utāsmānpātvaṃhasaḥ .. 1381<BR>
            4 6 2 01 04a  uta bruvantu jantava udagnirvṛtrahājani .<BR>
            4 6 2 01 04c  dhanañjayo raṇeraṇe .. 1382<BR>
       <BR>
            4 6 2 02 01a  agne yuṅkṣvā hi ye tavāśvāso deva sādhavaḥ .<BR>
            4 6 2 02 01c  araṃ vahantyāśavaḥ .. 1383<BR>
            4 6 2 02 02a  acchā no yāhyā vahābhi prayāṃsi vītaye .<BR>
            4 6 2 02 02c  ā devāntsomapītaye .. 1384<BR>
            4 6 2 02 03a  udagne bhārata dyumadajasreṇa davidyutat .<BR>
            4 6 2 02 03c  śocā vi bhāhyajara .. 1385<BR>
       <BR>
            4 6 2 0301a  pra sunvānāyāndhaso martto na vaṣṭa tadvacaḥ .<BR>
            4 6 2 0301c  apa śvānamarādhasaṃ hatā makhaṃ na bhṛgavaḥ .. 1386<BR>
            4 6 2 0302a  ā jāmiratke avyata bhuje na putra oṇyoḥ .<BR>
            4 6 2 0302c  sarajjāro na yoṣaṇāṃ varo na yonimāsadam .. 1387<BR>
            4 6 2 0303a  sa vīro dakṣasādhano vi yastastambha rodasī .<BR>
            4 6 2 0303c  hariḥ pavitre avyata vedhā na yonimāsadam .. 1388<BR>
       <BR>
            4 6 2 0401a  abhrātṛvyo anā tvamanāpirindra januṣā sanādasi .<BR>
            4 6 2 0401c  yudhedāpitvamicchase .. 1389<BR>
            4 6 2 0402a  na kī revantaṃ sakhyāya vindase pīyanti te surāśvaḥ .<BR>
            4 6 2 0402c  yadā kṛṇoṣi nadanuṃ samūhasyāditpiteva hūyase .. 1390<BR>
       <BR>
            4 6 2 0501a  ā tvā sahasramā śataṃ yuktā rathe hiraṇyaye .<BR>
            4 6 2 0501c  brahmayujo haraya indra keśino vahantu somapītaye .. 1391<BR>
            4 6 2 0502a  ā tvā rathe hiraṇyaye harī mayūraśepyā .<BR>
            4 6 2 0502c  śitipṛṣṭhā vahatāṃ madhvo andhaso vivakṣaṇasya pītaye .. 1392<BR>
            4 6 2 0503a  pibā tvā3sya girvaṇaḥ sutasya pūrvapā iva .<BR>
            4 6 2 0503c  pariṣkṛtasya rasina iyamāsutiścārurmadāya patyate .. 1393<BR>
       <BR>
            4 6 2 0601a  ā sotā pari ṣiñcatāśvaṃ na stomamapturaṃ rajasturam .<BR>
            4 6 2 0601c  vanaprakṣamudaprutam .. 1394<BR>
            4 6 2 0602a  sahasradhāraṃ vṛṣabhaṃ payoduhaṃ priyaṃ devāya janmane .<BR>
            4 6 2 0602c  ṛtena ya ṛtajāto vivāvṛdhe rājā deva ṛtaṃ bṛhat .. 1395<BR>
       <BR>
            4 6 2 0701a  agnirvṛtrāṇi jaṅghanaddraviṇasyurvipanyayā .<BR>
            4 6 2 0701c  samiddhaḥ śukra āhutaḥ .. 1396<BR>
            4 6 2 0702a  garbhe mātuḥ pituṣpitā vididyutāno akṣare .<BR>
            4 6 2 0702c  sīdannṛtasya yonimā .. 1397<BR>
            4 6 2 0703a  brahma prajāvadā bhara jātavedo vicarṣaṇe .<BR>
            4 6 2 0703c  agne yaddīdayaddivi .. 1398<BR>
       <BR>
            4 6 2 0801a  asya preṣā hemanā pūyamāno devo devebhiḥ samapṛkta rasam .<BR>
            4 6 2 0801c  sutaḥ pavitraṃ paryeti rebhanmiteva sadma paśumanti hotā .. 1399<BR>
            4 6 2 0802a  bhadrā vastrā samanyā ' '3 vasāno mahānkavirnivacanāni śaṃsan .<BR>
            4 6 2 0802c  ā vacyasva camvoḥ pūyamāno vicakṣaṇo jāgṛvirdevavītau .. 1400<BR>
            4 6 2 0803a  samu priyo mṛjyate sāno avye yaśastaro yaśasāṃ kṣaito asme .<BR>
            4 6 2 0803c  abhi svara dhanvā pūyamāno yūyaṃ pāta svastibhiḥ sadā naḥ .. 1401<BR>
       <BR>
            4 6 2 0901a  eto nvindraṃ stavāma śuddhaṃ śuddhena sāmnā .<BR>
            4 6 2 0901c  śuddhairukthairvāvṛdhvāṃsaṃ śuddhairāśīrvānmamattu .. 1402<BR>
            4 6 2 0902a  indra śuddho na ā gahi śuddhaḥ śuddhābhirūtibhiḥ .<BR>
            4 6 2 0902c  śuddho rayiṃ ni dhāraya śuddho mamaddhi somya .. 1403<BR>
            4 6 2 0903a  indra śuddho hi no rayiṃ śuddho ratnāni dāśuṣe .<BR>
            4 6 2 0903c  śuddho vṛtrāṇi jighnase śuddho vājaṃ siṣāsasi .. 1404<BR>
       <BR>
            4 6 2 1001a  agne stomaṃ manāmahe sidhramadya divispṛśaḥ .<BR>
            4 6 2 1001c  devasya draviṇasyavaḥ .. 1405<BR>
            4 6 2 1002a  agnirjuṣata no giro hotā yo mānuṣeṣvā .<BR>
            4 6 2 1002c  sa yakṣaddaivyaṃ janam .. 1406<BR>
            4 6 2 1003a  tvamagne saprathā asi juṣṭo hotā vareṇyaḥ .<BR>
            4 6 2 1003c  tvayā yajñaṃ vi tanvate .. 1407<BR>
       <BR>
            4 6 2 1101a  abhi tripṛṣṭhaṃ vṛṣaṇaṃ vayodhāmāṅgoṣiṇamavāvaśaṃta vāṇīḥ .<BR>
            4 6 2 1101c  vanā vasāno varuṇo na sindhūrvi ratnadhā dayate vāryāṇi .. 1408<BR>
            4 6 2 1102a  śūragrāmaḥ sarvavīraḥ sahāvānjetā pavasva sanitā dhanāni .<BR>
            4 6 2 1102c  tigmāyudhaḥ kṣipradhanvā samatsvaṣāḍhaḥ sāhvānpṛtanāsu śatrūn .. 1409<BR>
            4 6 2 1103a  urugavyūtirabhayāni kṛṇvantsamīcīne ā pavasvā purandhī .<BR>
            4 6 2 1103c  apaḥ siṣāsannuṣasaḥ svā3rgāḥ saṃ cikrado maho asmabhyaṃ vājān .. 1410<BR>
       <BR>
            4 6 2 1201a  tvamindra yaśā asyṛjīṣī śavasaspatiḥ .<BR>
            4 6 2 1201c  tvaṃ vṛtrāṇi haṃsyapratīnyeka itpurvanuttaścarṣaṇīdhṛtiḥ .. 1411<BR>
            4 6 2 1202a  tamu tvā nūnamasura pracetasaṃ rādho bhāgamivemahe .<BR>
            4 6 2 1202c  mahīva kṛttiḥ śaraṇā ta indra pra te sumnā no aśnavan .. 1412<BR>
       <BR>
            4 6 2 1301a  yajiṣṭhaṃ tvā vavṛmahe devaṃ devatrā hotāramamartyam .<BR>
            4 6 2 1301c  asya yajñasya sukratum .. 1413<BR>
            4 6 2 1302a  apāṃ napātaṃ subhagaṃ sudīditimagnimu śreṣṭhaśociṣam .<BR>
            4 6 2 1302c  sa no mitrasya varuṇasya so apāmā sumnaṃ yakṣate divi .. 1414<BR>
       <BR>
            4 6 2 1401a  yamagne pṛtsu martyamavā vājeṣu yaṃ junāḥ .<BR>
            4 6 2 1401c  sa yantā śaśvatīriṣaḥ .. 1415<BR>
            4 6 2 1402a  na kirasya sahantya paryetā kayasya cit .<BR>
            4 6 2 1402c  vājo asti śravāyyaḥ .. 1416<BR>
            4 6 2 1403a  sa vājaṃ viśvacarṣaṇirarvadbhirastu tarutā .<BR>
            4 6 2 1403c  viprebhirastu sanitā .. 1417<BR>
       <BR>
            4 6 2 1501a  sākamukṣo marjayanta svasāro daśa dhīrasya dhītayo dhanutrīḥ .<BR>
            4 6 2 1501c  hariḥ paryadravajjāḥ sūryasya droṇaṃ nanakṣe atyo na vājī .. 1418<BR>
            4 6 2 1502a  saṃ mātṛbhirna śiśurvāvaśāno vṛṣā dadhanve puruvāro adbhiḥ .<BR>
            4 6 2 1502c  maryo na yoṣāmabhi niṣkṛtaṃ yantsaṃ gacchate kalaśa usriyābhiḥ .. 1419<BR>
            4 6 2 1503a  uta pra pipya ūdharaghnyāyā indurdhārābhiḥ sacate sumedhāḥ .<BR>
            4 6 2 1503c  mūrdhānaṃ gāvaḥ payasā camūṣvabhi śrīṇanti vasubhirna niktaiḥ .. 1420<BR>
       <BR>
            4 6 2 1600a  pibā sutasya rasino matsvā na indra gomataḥ .<BR>
            4 6 2 1600c  āpirno bodhi sadhamādye vṛdhe3 'smāṃ avantu te dhiyaḥ .. 1421<BR>
            4 6 2 1600a  bhūyāma te sumatau vājino vayaṃ mā na starabhimātaye .<BR>
            4 6 2 1600c  asmāṃ citrābhiravatādabhiṣṭibhirā naḥ sumneṣu yāmaya .. 1422<BR>
       <BR>
            4 6 2 1701a  trirasmai sapta dhenavo duduhrire satyāmāśiraṃ parame vyomani .<BR>
            4 6 2 1701c  catvāryanyā bhuvanāni nirṇije cārūṇi cakre yadṛtairavardhata .. 1423<BR>
            4 6 2 1702a  sa bhakṣamāṇo amṛtasya cāruṇa ubhe dyāvā kāvyenā vi śaśrathe .<BR>
            4 6 2 1702c  tejiṣṭhā apo maṃhanā pari vyata yadī devasya śravasā sado viduḥ .. 1424<BR>
            4 6 2 1703a  te asya santu ketavo 'mṛtyavo 'dābhyāso januṣī ubhe anu .<BR>
            4 6 2 1703c  yebhirnṛmṇā ca devyā ca punata ādidrājānaṃ mananā agṛbhṇata .. 1425<BR>
       <BR>
            4 6 2 1801a  abhi vāyuṃ vītyarṣā gṛṇāno3 'bhi mitrāvaruṇā pūyamānaḥ .<BR>
            4 6 2 1801c  abhī naraṃ dhījavanaṃ ratheṣṭhāmabhīndraṃ vṛṣaṇaṃ vajrabāhum .. 1426<BR>
            4 6 2 1802a  abhi vastrā suvasanānyarṣābhi dhenūḥ sudughāḥ pūyamānaḥ .<BR>
            4 6 2 1802c  abhi candrā bharttave no hiraṇyābhyaśvānrathino deva soma .. 1427<BR>
            4 6 2 1803a  abhī no arṣa divyā vasūnyabhi viśvā pārthivā pūyamānaḥ .<BR>
            4 6 2 1803c  abhi yena draviṇamaśnavāmābhyārṣeyaṃ jamadagnivannaḥ .. 1428<BR>
       <BR>
            4 6 2 1901a  yajjāyathā apūrvya maghavanvṛtrahatyāya .<BR>
            4 6 2 1901c  tatpṛthivīmaprathayastadastabhnā uto divam .. 1429<BR>
            4 6 2 1902a  tatte yajño ajāyata tadarka uta haskṛtiḥ .<BR>
            4 6 2 1902c  tadviśvamabhibhūrasi yajjātaṃ yacca jantvam .. 1430<BR>
            4 6 2 1903a  āmāsu pakvamairaya ā sūryaṃ rohayo divi .<BR>
            4 6 2 1903c  gharmaṃ na sāmaṃ tapatā suvṛktibhirjuṣṭaṃ girvaṇase bṛhat .. 1431<BR>
       <BR>
            4 6 2 2001a  matsyapāyi te mahaḥ pātrasyeva harivo matsaro madaḥ .<BR>
            4 6 2 2001c  vṛṣā te vṛṣṇa indurvājī sahasrasātamaḥ .. 1432<BR>
            4 6 2 2002a  ā naste gantu matsaro vṛṣā mado vareṇyaḥ .<BR>
            4 6 2 2002c  sahāvāṃ indra sānasiḥ pṛtanaṣāḍamartyaḥ .. 1433<BR>
            4 6 2 2003a  tvaṃ hi śūraḥ sanitā codayo manuṣo ratham .<BR>
            4 6 2 2003c  sahāvāndasyumavratamoṣaḥ pātraṃ na śociṣā .. 1434<BR>
       <BR>
             ṣaṣṭha prapāṭhakaḥ .  tṛtīyo 'rdhaḥ<BR>
            4 6 3 0101a  pavasva vṛṣṭimā su no 'pāmūrmiṃ divaspari .<BR>
            4 6 3 0101c  ayakṣmā bṛhatīriṣaḥ .. 1435<BR>
            4 6 3 0102a  tayā pavasva dhārayā yayā gāva ihāgaman .<BR>
            4 6 3 0102c  janyāsa upa no gṛham .. 1436<BR>
            4 6 3 0103a  ghṛtaṃ pavasva dhārayā yajñeṣu devavītamaḥ .<BR>
            4 6 3 0103c  asmabhyaṃ vṛṣṭimā pava .. 1437<BR>
            4 6 3 0104a  sa na ūrje vyā3vyayaṃ pavitraṃ dhāva dhārayā .<BR>
            4 6 3 0104c  devāsaḥ śṛṇavanhi kam .. 1438<BR>
            4 6 3 0105a  pavamāno asiṣyadadrakṣāṃsyapajaṅghanat .<BR>
            4 6 3 0105c  pratnavadrocayanrucaḥ .. 1439<BR>
       <BR>
            4 6 3 0201a  pratyasmai pipīṣate viśvāni viduṣe bhara .<BR>
            4 6 3 0201c  araṅgamāya jagmaye 'paścādadhvane naraḥ .. 1440<BR>
            4 6 3 0202a  emenaṃ pratyetana somebhiḥ somapātamam .<BR>
            4 6 3 0202c  amatrebhirṛjīṣiṇamindraṃ sutebhirindubhiḥ .. 1441<BR>
            4 6 3 0203a  yadī sutebhirindubhiḥ somebhiḥ pratibhūṣatha .<BR>
            4 6 3 0203c  vedā viśvasya medhiro dhṛṣattantamideṣate .. 1442<BR>
            4 6 3 0204a  asmāasmā idandhaso 'dhvaryo pra bharā sutam .<BR>
            4 6 3 0204c  kuvitsamasya jenyasya śardhato 'bhiśasteravasvarat .. 1443<BR>
       <BR>
            4 6 3 0301a  babhrave nu svatavase 'ruṇāya divispṛśe .<BR>
            4 6 3 0301c  somāya gāthamarcata .. 1444<BR>
            4 6 3 0302a  hastacyutebhiradribhiḥ sutaṃ somaṃ punītana .<BR>
            4 6 3 0302c  madhāvā dhāvatā madhu .. 1445<BR>
            4 6 3 0303a  namasedupa sīdata dadhnedabhi śrīṇītana .<BR>
            4 6 3 0303c  indumindre dadhātana .. 1446<BR>
            4 6 3 0304a  amitrahā vicarṣaṇiḥ pavasva soma śaṃ gave .<BR>
            4 6 3 0304c  devebhyo anukāmakṛt .. 1447<BR>
            4 6 3 0305a  indrāya soma pātave madāya pari ṣicyase .<BR>
            4 6 3 0305c  manaścinmanasaspatiḥ .. 1448<BR>
            4 6 3 0306a  pavamāna suvīryaṃ rayiṃ soma rirīhi naḥ .<BR>
            4 6 3 0306c  indavindreṇa no yujā .. 1449<BR>
       <BR>
            4 6 3 0401a  uddhedabhi śrutāmaghaṃ vṛṣamaṃ naryāpasam .<BR>
            4 6 3 0401c  astārameṣi sūrya .. 1450<BR>
            4 6 3 0402a  nava yo navatiṃ puro bibheda bāhvojasā .<BR>
            4 6 3 0402c  ahiṃ ca vṛtrahāvadhīt .. 1451<BR>
            4 6 3 0403a  sa na indraḥ śivaḥ sakhāśvāvadgomadyavamat .<BR>
            4 6 3 0403c  urudhāreva dohate .. 1452<BR>
       <BR>
            4 6 3 0501a  vibhrāḍ bṛhatpibatu somyaṃ madhvāyurdadhadyajñapatāvavihrutam .<BR>
            4 6 3 0501c  vātajūto yo abhirakṣati tmanā prajāḥ piparti bahudhā vi rājati .. 1453<BR>
            4 6 3 0502a  vibhrāḍ bṛhatsubhṛtaṃ vājasātamaṃ dharmaṃ divo dharuṇe satyamarpitam .<BR>
            4 6 3 0502c  amitrahā vṛtrahā dasyuhantamaṃ jyotirjajñe asurahā sapatnahā .. 1454<BR>
            4 6 3 0503a  idaṃ śreṣṭhaṃ jyotiṣāṃ jyotiruttamaṃ viśvajiddhanajiducyate bṛhat .<BR>
            4 6 3 0503c  viśvabhrāḍ bhrājo mahi sūryo dṛśa uru paprathe saha ojo acyutam .. 1455<BR>
       <BR>
            4 6 3 0601a  indra kratuṃ na ā bhara pitā putrebhyo yathā .<BR>
            4 6 3 0601c  śikṣā ṇo asminpuruhūta yāmani jīva jyotiraśīmahi .. 1456<BR>
            4 6 3 0602a  mā no ajñātā vṛjanā durādhyo3 māśivāso 'va kramuḥ .<BR>
            4 6 3 0602c  tvayā vayaṃ pravataḥ śaśvatīrapo 'ti śūra tarāmasi .. 1457<BR>
       <BR>
            4 6 3 0701a  adyādyā śvaḥśva indra trāsva pare ca naḥ .<BR>
            4 6 3 0701c  viśvā ca no jaritR^īntsatpate ahā divā naktaṃ ca rakṣiṣaḥ .. 1458<BR>
            4 6 3 0702a  prabhaṅgī śūro maghavā tuvīmaghaḥ sammiślo viryāya kam .<BR>
            4 6 3 0702c  ubhā te bāhū vṛṣaṇā śatakrato ni yā vajraṃ mimikṣatuḥ .. 1459<BR>
       <BR>
            4 6 3 0801a  janīyanto nvagravaḥ putrīyantaḥ sudānavaḥ .<BR>
            4 6 3 0801c  sarasvantaṃ havāmahe .. 1460<BR>
       <BR>
            4 6 3 0901a  uta naḥ priyā priyāsu saptasvasā sujuṣṭā .<BR>
            4 6 3 0901c  sarasvatī stomyā bhūt .. 1461<BR>
       <BR>
            4 6 3 1001a  tatsaviturvareṇyaṃ bhargo devasya dhīmahi .<BR>
            4 6 3 1001c  dhiyo yo naḥ pracodayāt .. 1462<BR>
            4 6 3 1002a  somānāṃ svaraṇaṃ kṛṇuhi brahmaṇaspate .<BR>
            4 6 3 1002a  kakṣīvantaṃ ya auśijaḥ .. 1463<BR>
            4 6 3 1003a  agna āyūṃṣi pavase ā suvorjaṃ iṣaṃ ca naḥ .<BR>
            4 6 3 1003a  āre bādhasva ducchunām .. 1464<BR>
       <BR>
            4 6 3 1101a  tā naḥ śaktaṃ pārthivasya maho rāyo divyasya .<BR>
            4 6 3 1101c  mahi vā kṣatraṃ deveṣu .. 1465<BR>
            4 6 3 1102a  ṛtamṛtena sapanteṣiraṃ dakṣamāśāte .<BR>
            4 6 3 1102c  adruhā devau vardhete .. 1466<BR>
            4 6 3 1103a  vṛṣṭidyāvā rītyāpeṣaspatī dānumatyāḥ .<BR>
            4 6 3 1103c  bṛhantaṃ garttamāśāte .. 1467<BR>
       <BR>
            4 6 3 1201a  yuñjanti bradhnamaruṣaṃ carantaṃ pari tasthuṣaḥ .<BR>
            4 6 3 1201c  rocante rocanā divi .. 1468<BR>
            4 6 3 1202a  yuñjantyasya kāmyā harī vipakṣasā rathe .<BR>
            4 6 3 1202c  śoṇā dhṛṣṇū nṛvāhasā .. 1469<BR>
            4 6 3 1203a  ketuṃ kṛṇvannaketave peśo maryā apeśase .<BR>
            4 6 3 1203c  samuṣadbhirajāyathāḥ .. 1470<BR>
       <BR>
            4 6 3 1301a  ayaṃ soma indra tubhyaṃ sunve tubhyaṃ pavate tvamasya pāhi .<BR>
            4 6 3 1301c  tvaṃ ha yaṃ cakṛṣe tvaṃ vavṛṣa induṃ madāya yujyāya somam .. 1471<BR>
            4 6 3 1302a  sa īṃ ratho na bhuriṣāḍayoji mahaḥ purūṇi sātaye vasūni .<BR>
            4 6 3 1302c  ādīṃ viśvā nahuṣyāṇi jātā svarṣātā vana ūrdhvā navanta .. 1472<BR>
            4 6 3 1303a  śuṣmī śardho na mārutaṃ pavasvānabhiśastā divyā yathā viṭ .<BR>
            4 6 3 1303c  āpo na makṣū sumatirbhavā naḥ sahasrāpsāḥ pṛtanāṣāṇna yajñaḥ .. 1473<BR>
       <BR>
            4 6 3 1401a  tvamagne yajñānāṃ hotā viśveṣāṃ hitaḥ .<BR>
            4 6 3 1401c  devebhirmānuṣe jane .. 1474<BR>
            4 6 3 1402a  sa no mandrābhiradhvare jihvābhiryajā mahaḥ .<BR>
            4 6 3 1402c  ā devānvakṣi yakṣi ca .. 1475<BR>
            4 6 3 1403a  vetthā hi vedho adhvanaḥ pathaśca devāñjasā .<BR>
            4 6 3 1403c  agne yajñeṣu sukrato .. 1476<BR>
       <BR>
            4 6 3 1501a  hotā devo amartyaḥ purastādeti māyayā .<BR>
            4 6 3 1501c  vidathāni pracodayan .. 1477<BR>
            4 6 3 1502a  vājī vājeṣu dhīyate 'dhvareṣu pra ṇīyate .<BR>
            4 6 3 1502c  vipro yajñasya sādhanaḥ .. 1478<BR>
            4 6 3 1503a  dhiyā cakre vareṇyo bhūtānāṃ garbhamā dadhe .<BR>
            4 6 3 1503c  dakṣasya pitaraṃ tanā .. 1479<BR>
       <BR>
            4 6 3 1601a  ā sute siñcata śriyaṃ rodasyorabhiśriyam .<BR>
            4 6 3 1601c  rasā dadhīta vṛṣabham .. 1480<BR>
            4 6 3 1602a  te jānata svamokyā3ṃ saṃ vatsāso na mātṛbhiḥ .<BR>
            4 6 3 1602c  mitho nasanta jāmibhiḥ .. 1481<BR>
            4 6 3 1603a  upa srakveṣu bapsataḥ kṛṇvate dharuṇaṃ divi .<BR>
            4 6 3 1603c  indre agnā namaḥ svaḥ .. 1482<BR>
       <BR>
            4 6 3 1701a  tadidāsa bhuvaneṣu jyeṣṭaṃ yato jajñā ugrastveṣanṛmṇaḥ .<BR>
            4 6 3 1701c  sadyo jajñāno ni riṇāti śatrūnanu yaṃ viśve madantyūmāḥ .. 1483<BR>
            4 6 3 1702a  vāvṛdhānaḥ śavasā bhūryojāḥ śatrurdāsāya bhiyasaṃ dadhāti .<BR>
            4 6 3 1702c  avyanacca vyanacca sasni saṃ te navanta prabhṛtā madeṣu .. 1484<BR>
            4 6 3 1703a  tve kratumapi vṛñjanti viśve dviryadete trirbhavantyūmāḥ .<BR>
            4 6 3 1703c  svādoḥ svādīyaḥ svādunā sṛjā samadaḥ su madhu madhunābhi yodhīḥ .. 1485<BR>
       <BR>
            4 6 3 1801a  trikadrukeṣu mahiṣo yavāśiraṃ tuviśuṣmastṛmpatsomamapibadviṣṇunā sutaṃ yathāvaśam .<BR>
            4 6 3 1801c  sa īṃ mamāda mahi karma kartave mahāmuruṃ sainaṃ saścaddevo devaṃ satya induḥ satyamindram .. 1486<BR>
            4 6 3 1802a  sākaṃ jātaḥ kratunā sākamojasā vavakṣitha sākaṃ vṛddho vīryaiḥ sāsahirmṛdho vicarṣaṇiḥ .<BR>
            4 6 3 1802c  dātā rādha stuvate kāmyaṃ vasu pracetana sainaṃ saścaddevo devaṃ satya induḥ satyamindram .. 1487<BR>
            4 6 3 1803a  adha tviṣīmāṃ abhyojasā kṛviṃ yudhābhavadā rodasī apṛṇadasya majmanā pra vāvṛdhe .<BR>
            4 6 3 1803c  adhattānyaṃ jaṭhare premaricyata pra cetaya sainaṃ saścaddevo devaṃ satya induḥ satyamindram .. 1488<BR>
       <BR>
             saptama prapāṭhakaḥ .  prathamo 'rdhaḥ<BR>
            4 7 1 0101a  abhi pra gopatiṃ girendramarca yathā vide .<BR>
            4 7 1 0101c  mūnuṃ satyasya satpatim .. 1489<BR>
            4 7 1 0102a  ā harayaḥ sasṛjrire 'ruṣīradhi barhiṣi .<BR>
            4 7 1 0102c  yatrābhi saṃnavāmahe .. 1490<BR>
            4 7 1 0103a  indrāya gāva āśiraṃ duduhre vajriṇe madhu .<BR>
            4 7 1 0103c  yatsīmupahvare vidat .. 1491<BR>
       <BR>
            4 7 1 0201a  ā no viśvāsu havyamindraṃ samatsu bhūṣata .<BR>
            4 7 1 0201c  upa brahmāṇi savanāni vṛtrahanparamajyā ṛcīṣama .. 1492<BR>
            4 7 1 0202a  tvaṃ dātā prathamo rādhasāmasyasi satya īśānakṛt .<BR>
            4 7 1 0202c  tuvidyumnasya yujyā vṛṇīmahe putrasya śavaso mahaḥ .. 1493<BR>
       <BR>
            4 7 1 0301a  pratnaṃ pīyūṣaṃ pūrvyaṃ yadukthyaṃ maho gāhaddiva ā niradhukṣata .<BR>
            4 7 1 0301c  indramabhi jāyamānaṃ samasvaran .. 1494<BR>
            4 7 1 0302a  ādīṃ ke citpaśyamānāsa āpyaṃ vasuruco divyā abhyanūṣata .<BR>
            4 7 1 0302c  divo na vāraṃ savitā vyūrṇute .. 1495<BR>
            4 7 1 0303a  adha yadime pavamāna rodasī imā ca viśvā bhuvanābhi majmanā .<BR>
            4 7 1 0303c  yūthe na niṣṭhā vṛṣabho vi rājasi .. 1496<BR>
       <BR>
            4 7 1 0401a  imamū ṣu tvamasmākaṃ saniṃ gāyatraṃ navyāṃsam .<BR>
            4 7 1 0401c  agne deveṣu pra vocaḥ .. 1497<BR>
            4 7 1 0402a  vibhaktāsi citrabhāno sindhorūrmā upāka ā .<BR>
            4 7 1 0402c  sadyo dāśuṣe kṣarasi .. 1498<BR>
            4 7 1 0403a  ā no bhaja parameṣvā vājeṣu madhyameṣu .<BR>
            4 7 1 0403c  śikṣā vasvo antamasya .. 1499<BR>
       <BR>
            4 7 1 0501a  ahamiddhi pituṣpari medhāmṛtasya jagraha .<BR>
            4 7 1 0501c  ahaṃ sūrya ivājani .. 1500<BR>
            4 7 1 0502a  ahaṃ pratnena janmanā giraḥ śumbhāmi kaṇvavat .<BR>
            4 7 1 0502c  yenendraḥ śuṣmamiddadhe .. 1501<BR>
            4 7 1 0503a  ye tvāmindra na tuṣṭuvurṛṣayo ye ca tuṣṭuvuḥ .<BR>
            4 7 1 0503c  mamedvardhasva suṣṭutaḥ .. 1502<BR>
       <BR>
            4 7 1 0601a  agne viśvebhiragnibhirjoṣi brahma sahaskṛta .<BR>
            4 7 1 0601c  ye devatrā ya āyuṣu tebhirno mahayā giraḥ .. 1503<BR>
            4 7 1 0602a  pra sa viśvebhiragnibhiragniḥ sa yasya vājinaḥ .<BR>
            4 7 1 0602c  tanaye toke asmadā samyaṅvājaiḥ parīvṛtaḥ .. 1504<BR>
            4 7 1 0603a  tvaṃ no agne agnibhirbrahma yajñaṃ ca vardhaya .<BR>
            4 7 1 0603c  tvaṃ no devatātaye rāyo dānāya codaya .. 1505<BR>
       <BR>
            4 7 1 0701a  tve soma prathamā vṛktabarhiṣo mahe vājāya śravase dhiyan dadhuḥ .<BR>
            4 7 1 0701c  sa tvaṃ no vīra vīryāya codaya .. 1506<BR>
            4 7 1 0702a  abhyabhi hi śravasā tatardithotsaṃ na kaṃ cijjanapānamakṣitam .<BR>
            4 7 1 0702c  śaryābhirna bharamāṇo gabhastyoḥ .. 1507<BR>
            4 7 1 0703a  ajījano amṛta martyāya amṛtasya dharmannamṛtasya cāruṇaḥ .<BR>
            4 7 1 0703c  sadāsaro vājamacchā saniṣyadat .. 1508<BR>
       <BR>
            4 7 1 0801a  endumindrāya siñcata pibāti somyaṃ madhu .<BR>
            4 7 1 0801c  pra rādhāṃsi codayate mahitvanā .. 1509<BR>
            4 7 1 0802a  upo harīṇāṃ patiṃ rādhaḥ pṛñcantamabravam .<BR>
            4 7 1 0802c  nūnaṃ śrudhi stuvato aśvyasya .. 1510<BR>
            4 7 1 0803a  na hyāṅ3ga purā ca na jajñe vīratarastvat .<BR>
            4 7 1 0803c  na kī rāyā naivathā na bhandanā .. 1511<BR>
       <BR>
            4 7 1 0901a  nadaṃ va odatīnāṃ nadaṃ yoyuvatīnām .<BR>
            4 7 1 0901c  patiṃ vo aghnyānāṃ dhenūnāmiṣudhyasi .. 1512<BR>
       <BR>
            4 7 1 1001a  devo vo draviṇodāḥ pūrṇāṃ vivaṣṭvāsicam .<BR>
            4 7 1 1001c  udvā siñcadhvamupa vā pṛṇadhvamādidvo deva ohate .. 1513<BR>
            4 7 1 1002a  taṃ hotāramadhvarasya pracetasaṃ vahniṃ devā akṛṇvata .<BR>
            4 7 1 1002c  dadhāti ratnaṃ vidhate suvīryamagnirjanāya dāśuṣe .. 1514<BR>
       <BR>
            4 7 1 1101a  adarśi gātuvittamo yasminvratānyādadhuḥ .<BR>
            4 7 1 1101c  upoṣu jātamāryasya vardhanamagniṃ nakṣantu no giraḥ .. 1515<BR>
            4 7 1 1102a  yasmādrejanta kṛṣṭayaścarkṛtyāni kṛṇvataḥ .<BR>
            4 7 1 1102c  sahasrasāṃ medhasātāviva tmanāgniṃ dhībhirnamasyata .. 1516<BR>
            4 7 1 1103a  pra daivodāso agnirdeva indro na majmanā .<BR>
            4 7 1 1103c  anu mātaraṃ pṛthivīṃ vi vāvṛte tasthau nākasya śarmaṇi .. 1517<BR>
       <BR>
            4 7 1 1201a  agna āyūṃṣi pavase āsuvorjamiṣaṃ ca naḥ .<BR>
            4 7 1 1201c  āre bādhasva ducchunām .. 1518<BR>
            4 7 1 1202a  agnirṛṣiḥ pavamānaḥ pāñcajanyaḥ purohitaḥ .<BR>
            4 7 1 1202c  tamīmahe mahāgayam .. 1519<BR>
            4 7 1 1203a  agne pavasva svapā asme varcaḥ suvīryam .<BR>
            4 7 1 1203c  dadhadrayiṃ mayi yoṣam .. 1520<BR>
       <BR>
            4 7 1 1301a  agne pāvaka rociṣā mandrayā deva jihvayā .<BR>
            4 7 1 1301c  ā devānvakṣi yakṣi ca .. 1521<BR>
            4 7 1 1302a  taṃ tvā ghṛtasnavīmahe citrabhāno svardṛśam .<BR>
            4 7 1 1302c  devāṃ ā vītaye vaha .. 1522<BR>
            4 7 1 1303a  vītihotraṃ tvā kave dyumantaṃ samidhīmahi .<BR>
            4 7 1 1303c  agne bṛhantamadhvare .. 1523<BR>
       <BR>
            4 7 1 1401a  avā no agna ūtibhirgāyatrasya prabharmaṇi .<BR>
            4 7 1 1401c  viśvāsu dhīṣu vandya .. 1524<BR>
            4 7 1 1402a  ā no agne rayiṃ bhara satrāsāhaṃ vareṇyam .<BR>
            4 7 1 1402c  viśvāsu pṛtsu duṣṭaram .. 1525<BR>
            4 7 1 1403a  ā no agne sucetunā rayiṃ viśvāyupoṣasam .<BR>
            4 7 1 1403c  mārḍīkaṃ dhehi jīvase .. 1526<BR>
       <BR>
            4 7 1 1501a  agniṃ hinvantu no dhiyaḥ saptimāśumivājiṣu .<BR>
            4 7 1 1501c  tena jeṣma dhanaṃdhanam .. 1527<BR>
            4 7 1 1502a  yayā gā ākarāmahai senayāgne tavotyā .<BR>
            4 7 1 1502c  tāṃ no hinva maghattaye .. 1528<BR>
            4 7 1 1503a  āgne sthūraṃ rayiṃ bhara pṛthuṃ gomantamaśvinam .<BR>
            4 7 1 1503c  aṅdhi khaṃ varttayā pavim .. 1529<BR>
            4 7 1 1504a  agne nakṣatramajaramā sūryaṃ rohayo divi .<BR>
            4 7 1 1504c  dadhajjyotirjanebhyaḥ .. 1530<BR>
            4 7 1 1505a  agne keturviśāmasi preṣṭhaḥ śreṣṭha upasthasat .<BR>
            4 7 1 1505c  bodhā stotre vayo dadhat .. 1531<BR>
       <BR>
            4 7 1 1601a  agnirmūrdhā divaḥ kakutpatiḥ pṛthivyā ayam .<BR>
            4 7 1 1601c  apāṃ retāṃsi jinvati .. 1532<BR>
            4 7 1 1602a  īśiṣe vāryasya hi dātrasyāgne svaḥpatiḥ .<BR>
            4 7 1 1602c  stotā syāṃ tava śarmaṇi .. 1533<BR>
            4 7 1 1603a  udagne śucayastava śukrā bhrājanta īrate .<BR>
            4 7 1 1603c  tava jyotīṃṣyarcayaḥ .. 1534<BR>
       <BR>
             saptama prapāṭhakaḥ .  dvitīyo 'rdhaḥ<BR>
            4 7 2 0101a  kaste jāmirjanānāmagne ko dāśvadhvaraḥ .<BR>
            4 7 2 0101c  ko ha kasminnasi śritaḥ .. 1535<BR>
            4 7 2 0102a  tvaṃ jāmirjanānāmagne mitro asi priyaḥ .<BR>
            4 7 2 0102c  sakhā sakhibhya īḍyaḥ .. 1536<BR>
            4 7 2 0103a  yajā no mitrāvaruṇā yajā devāṃ ṛtaṃ bṛhat .<BR>
            4 7 2 0103c  agne yakṣi svaṃ damam .. 1537<BR>
       <BR>
            4 7 2 0201a  īḍenyo namasyastirastamāṃsi darśataḥ .<BR>
            4 7 2 0201c  samagniridhyate vṛṣā .. 1538<BR>
            4 7 2 0202a  vṛṣo agniḥ samidhyate 'śvo na devavāhanaḥ .<BR>
            4 7 2 0202c  taṃ haviṣmanta īḍate .. 1539<BR>
            4 7 2 0203a  vṛṣaṇaṃ tvā vayaṃ vṛṣanvṛṣaṇaḥ samidhīmahi .<BR>
            4 7 2 0203c  agne dīdyataṃ bṛhat .. 1540<BR>
       <BR>
            4 7 2 0301a  utte bṛhanto arcayaḥ samidhānasya dīdivaḥ .<BR>
            4 7 2 0301c  agne śukrāsa īrate .. 1541<BR>
            4 7 2 0302a  upa tvā juhvo3 mama ghṛtācīryantu haryata .<BR>
            4 7 2 0302c  agne havyā juṣasva naḥ .. 1542<BR>
            4 7 2 0303a  mandraṃ hotāramṛtvijaṃ citrabhānuṃ vibhāvasum .<BR>
            4 7 2 0303c  agnimīḍe sa u śravat .. 1543<BR>
       <BR>
            4 7 2 0401a  pāhi no agna ekayā pāhyū3ta dvitīyayā .<BR>
            4 7 2 0401c  pāhi gīrbhistisṛbhirūrjāṃ pate pāhi catasṛbhirvaso .. 1544<BR>
            4 7 2 0402a  pāhi viśvasmādrakṣaso arāvṇaḥ pra sma vājeṣu no 'va .<BR>
            4 7 2 0402c  tvāmiddhi nediṣṭhaṃ devatātaya āpiṃ nakṣāmahe vṛdhe .. 1545<BR>
       <BR>
            4 7 2 0501a  ino rājannaratiḥ samiddho raudro dakṣāya suṣumāṃ adarśi .<BR>
            4 7 2 0501c  cikidvi bhāti bhāsā bṛhatāsiknīmeti ruśatīmapājan .. 1546<BR>
            4 7 2 0502a  kṛṣṇāṃ yadenīmabhi varpasābhūjjanayanyoṣāṃ bṛhataḥ piturjām .<BR>
            4 7 2 0502c  ūrdhvaṃ bhānuṃ sūryasya stabhāyandivo vasubhiraratirvi bhāti .. 1547<BR>
            4 7 2 0503a  bhadro bhadrayā sacamāna āgātsvasāraṃ jāro abhyeti paścāt .<BR>
            4 7 2 0503c  supraketairdyubhiragnirvitiṣṭhanruśadbhirvarṇairabhi rāmamasthāt .. 1548<BR>
            4 7 2 0601a  kayā te agne aṅgira ūrjo napādupastutim .<BR>
            4 7 2 0601c  varāya deva manyave .. 1549<BR>
            4 7 2 0602a  dāśema kasya manasā yajñasya sahaso yaho .<BR>
            4 7 2 0602c  kadu voca idaṃ namaḥ .. 1550<BR>
            4 7 2 0603a  adhā tvaṃ hi naskaro viśvā asmabhyaṃ sukṣitīḥ .<BR>
            4 7 2 0603c  vājadraviṇaso giraḥ .. 1551<BR>
       <BR>
            4 7 2 0701a  agna ā yāhyagnibhirhotāraṃ tvā vṛṇīmahe .<BR>
            4 7 2 0701c  ā tvāmanaktu prayatā haviṣmatī yajiṣṭhaṃ barhirāsade .. 1552<BR>
            4 7 2 0702a  acchā hi tvā sahasaḥ sūno aṅgiraḥ srucaścarantyadhvare .<BR>
            4 7 2 0702c  ūrjo napātaṃ ghṛtakeśamīmahe 'gniṃ yajñeṣu pūrvyam .. 1553<BR>
       <BR>
            4 7 2 0801a  acchā naḥ śīraśociṣaṃ giro yantu darśatam .<BR>
            4 7 2 0801c  acchā yajñāso namasā purūvasuṃ purupraśastamūtaye .. 1554<BR>
            4 7 2 0802a  agniṃ sūnuṃ sahaso jātavedasaṃ dānāya vāryāṇām .<BR>
            4 7 2 0802c  dvitā yo bhūdamṛto martyeṣvā hotā mandratamo viśi .. 1555<BR>
       <BR>
            4 7 2 0901a  adābhyaḥ puraetā viśāmagnirmānuṣīṇām .<BR>
            4 7 2 0901c  tūrṇī rathaḥ sadā navaḥ .. 1556<BR>
            4 7 2 0902a  abhi prayāṃsi vāhasā dāśvāṃ aśnoti martyaḥ .<BR>
            4 7 2 0902c  kṣayaṃ pāvakaśociṣaḥ .. 1557<BR>
            4 7 2 0903a  sāhvānviśvā abhiyujaḥ kraturdevānāmamṛktaḥ .<BR>
            4 7 2 0903c  agnistuviśravastamaḥ .. 1558<BR>
       <BR>
            4 7 2 1001a  bhadro no agnirāhuto bhadrā rātiḥ subhaga bhadro adhvaraḥ .<BR>
            4 7 2 1001c  bhadrā uta praśastayaḥ .. 1559<BR>
            4 7 2 1002a  bhadraṃ manaḥ kṛṇuṣva vṛtratūrye yenā samatsu sāsahiḥ .<BR>
            4 7 2 1002c  ava sthirā tanuhi bhūri śardhatāṃ vanemā te abhiṣṭaye .. 1560<BR>
       <BR>
            4 7 2 1101a  agne vājasya gomata īśānaḥ sahaso yaho .<BR>
            4 7 2 1101c  asme dehi jātavedo mahi śravaḥ .. 1561<BR>
            4 7 2 1102a  sa idhāno vasuṣkaviragnirīḍenyo girā .<BR>
            4 7 2 1102c  revadasmabhyaṃ purvaṇīka dīdihi .. 1562<BR>
            4 7 2 1103a  kṣapo rājannuta tmanāgne vastorutoṣasaḥ .<BR>
            4 7 2 1103c  sa tigmajambha rakṣaso daha prati .. 1563<BR>
       <BR>
            4 7 2 1201a  viśoviśo vo atithiṃ vājayantaḥ purupriyam .<BR>
            4 7 2 1201c  agniṃ vo duryaṃ vaca stuṣe śūṣasya manmabhiḥ .. 1564<BR>
            4 7 2 1202a  yaṃ janāso haviṣmanto mitraṃ na sarpirāsutim .<BR>
            4 7 2 1202c  praśaṃsanti praśastibhiḥ .. 1565<BR>
            4 7 2 1203a  panyāṃsaṃ jātavedasaṃ yo devatātyudyatā .<BR>
            4 7 2 1203c  havyānyairayaddivi .. 1566<BR>
       <BR>
            4 7 2 1301a  samiddhamagniṃ samidhā girā gṛṇe śuciṃ pāvakaṃ puro adhvare dhruvam .<BR>
            4 7 2 1301c  vipraṃ hotāraṃ puruvāramadruhaṃ kaviṃ sumnairīmahe jātavedasam .. 1567<BR>
            4 7 2 1302a  tvāṃ dūtamagne amṛtaṃ yugeyuge havyavāhaṃ dadhire pāyumīḍyam.<BR>
            4 7 2 1302c  devāsaśca marttāsaśca jāgṛviṃ vibhuṃ viśpatiṃ namasā ni ṣedire .. 1568<BR>
            4 7 2 1303a  vibhūṣannagna ubhayāṃ anu vratā dūto devānāṃ rajasī samīyase .<BR>
            4 7 2 1303c  yatte dhītiṃ sumatimāvṛṇīmahe 'dha smā nastrivarūthaḥ śivo bhava .. 1569<BR>
       <BR>
            4 7 2 1401a  upa tvā jāmayo giro dediśatīrhaviṣkṛtaḥ .<BR>
            4 7 2 1401c  vāyoranīke asthiran .. 1570<BR>
            4 7 2 1402a  yasya tridhātvavṛtaṃ barhistasthāvasandinam .<BR>
            4 7 2 1402c  āpaścinni dadhā padam .. 1571<BR>
            4 7 2 1403a  padaṃ devasya mīḍhuṣo 'nādhṛṣṭābhirūtibhiḥ .<BR>
            4 7 2 1403c  bhadrā sūrya ivopadṛk .. 1572<BR>
       <BR>
             saptama prapāṭhakaḥ .  tṛtīyo 'rdhaḥ<BR>
            4 7 3 0101a  abhi tvā pūrvapītaya indra stomebhirāyavaḥ .<BR>
            4 7 3 0101c  samīcīnāsa ṛbhavaḥ samasvaranrudrā gṛṇanta pūrvyam .. 1573<BR>
            4 7 3 0102a  asyedindro vāvṛdhe vṛṣṇyaṃ śavo made sutasya viṣṇavi .<BR>
            4 7 3 0102c  adyā tamasya mahimānamāyavo 'nu ṣṭuvanti pūrvathā .. 1574<BR>
       <BR>
            4 7 3 0201a  pra vāmarcantyukthino nīthāvido jaritāraḥ .<BR>
            4 7 3 0201c  indrāgnī iṣa ā vṛṇe .. 1575<BR>
            4 7 3 0202a  indrāgnī navatiṃ puro dāsapatnīradhūnutam .<BR>
            4 7 3 0202c  sākamekena karmaṇā .. 1576<BR>
            4 7 3 0203a  indrāgnī apasasparyupa pra yanti dhītayaḥ .<BR>
            4 7 3 0203c  ṛtasya pathyā ' '3 anu .. 1577<BR>
            4 7 3 0204a  indrāgnī taviṣāṇī vāṃ sadhasthāni prayāṃsi ca .<BR>
            4 7 3 0204c  yuvoraptūryaṃ hitam .. 1578<BR>
       <BR>
            4 7 3 0301a  śagdhyū3 ṣu śacīpata indra viśvābhirūtibhiḥ .<BR>
            4 7 3 0301c  bhagaṃ na hi tvā yaśasaṃ vasuvidamanu śūra carāmasi .. 1579<BR>
            4 7 3 0302a  pauro aśvasya purukṛdgavāmasyutso deva hiraṇyayaḥ .<BR>
            4 7 3 0302c  na kirhi dānaṃ pari mardhiṣatve yadyadyāmi tadā bhara .. 1580<BR>
       <BR>
            4 7 3 0401a  tvaṃ hyehi cerave vidā bhagaṃ vasuttaye .<BR>
            4 7 3 0401c  udvāvṛṣasva madhavangaviṣṭaya udindrāśvamiṣṭaye .. 1581<BR>
            4 7 3 0402a  tvaṃ purū sahasrāṇi śatāni ca yūthā dānāya maṃhase .<BR>
            4 7 3 0402c  ā purandaraṃ cakṛma vipravacasa indraṃ gāyanto 'vase .. 1582<BR>
       <BR>
            4 7 3 0501a  yo viśvā dayate vasu hotā mandro janānām .<BR>
            4 7 3 0501c  madhorna pātrā prathamānyasmai pra stomā yantvagnaye .. 1583<BR>
            4 7 3 0502a  aśva na gīrbhī rathyaṃ sudānavo marmṛjyante devayavaḥ .<BR>
            4 7 3 0502c  ubhe toke tanaye dasma vispate parṣi rādho maghonām .. 1584<BR>
       <BR>
            4 7 3 0601a  imaṃ me varuṇa śrudhī havamadyā ca mṛḍaya .<BR>
            4 7 3 0601c  tvāmavasyurā cake .. 1585<BR>
       <BR>
            4 7 3 0701a  kayā tvaṃ na ūtyābhi pra mandase vṛṣan .<BR>
            4 7 3 0701c  kayā stotṛbhya ā bhara .. 1586<BR>
       <BR>
            4 7 3 0801a  indramiddevatātaya indraṃ prayatyadhvare .<BR>
            4 7 3 0801c  indraṃ samīke vanino havāmaha indraṃ dhanasya sātaye .. 1587<BR>
            4 7 3 0802a  indro mahnā rodasī paprathacchava indraḥ sūryamarocayat .<BR>
            4 7 3 0802c  indre ha viśvā bhuvanāni yemira indre suvānāsa indavaḥ .. 1588<BR>
       <BR>
            4 7 3 0901a  viśvakarmanhaviṣā vāvṛdhānaḥ svayaṃ yajasva tanvā3ṃ svā hi te .<BR>
            4 7 3 0901c  muhyantvanye abhito janāsa ihāsmākaṃ maghavā sūrirastu .. 1589<BR>
       <BR>
            4 7 3 1001a  ayā rucā hariṇyā punāno viśvā dveṣāṃsi tarati sayugvabhiḥ sūro na sayugvabhiḥ .<BR>
            4 7 3 1001c  dhārā pṛṣṭhasya rocate punāno aruṣo hariḥ .<BR>
            4 7 3 1001e  viśvā yadrūpā pariyāsyṛkvabhiḥ saptāsyebhirṛkvabhiḥ .. 1590<BR>
            4 7 3 1002a  prācīmanu pradiśaṃ pāti cekitatsaṃ raśmibhiryatate darśato ratho daivyo darśato rathaḥ .<BR>
            4 7 3 1002c  agmannukthāni pauṃsyendraṃ jaitrāya harṣayata .<BR>
            4 7 3 1002e  vajraśca yadbhavatho anapacyutā samatsvanapacyutā .. 1591<BR>
            4 7 3 1003a  tvaṃ ha tyatpaṇīnāṃ vido vasu saṃ mātṛbhirmarjayasi sva ā dama ṛtasya dhītibhirdame .<BR>
            4 7 3 1003c  parāvato na sāma tadyatrā raṇanti dhītayaḥ .<BR>
            4 7 3 1003e  tridhātubhiraruṣībhirvayo dadhe rocamāno vayo dadhe . 1592<BR>
       <BR>
            4 7 3 1101a  uta no goṣaṇiṃ dhiyamaśvasāṃ vājasāmuta .<BR>
            4 7 3 1101c  nṛvatkṛṇuhyūtaye .. 1593<BR>
       <BR>
            4 7 3 1201a  śaśamānasya vā naraḥ svedasya satyaśavasaḥ .<BR>
            4 7 3 1201c  vidā kāmasya venataḥ .. 1594<BR>
       <BR>
            4 7 3 1301a  upa naḥ sūnavo giraḥ śṛṇvantvamṛtasya ye .<BR>
            4 7 3 1301c  sumṛḍīkā bhavantu naḥ .. 1595<BR>
       <BR>
            4 7 3 1401a  pra vāṃ mahi dyavī abhyupastutiṃ bharāmahe .<BR>
            4 7 3 1401c  śucī upa praśastaye .. 1596<BR>
            4 7 3 1402a  punāne tanvā mithaḥ svena dakṣeṇa rājathaḥ .<BR>
            4 7 3 1402c  ūhyāthe sanādṛtam .. 1597<BR>
            4 7 3 1403a  mahī mitrasya sādhathastarantī pipratī ṛtam .<BR>
            4 7 3 1403c  pari yajñaṃ ni ṣedathuḥ .. 1598<BR>
       <BR>
            4 7 3 1501a  ayamu te samatasi kapota iva garbhadhim .<BR>
            4 7 3 1501c  vacastaccinna ohase .. 1599<BR>
            4 7 3 1502a  stotraṃ rādhānāṃ pate girvāho vīra yasya te .<BR>
            4 7 3 1502c  vibhūtirastu sūnṛtā .. 1600<BR>
            4 7 3 1503a  ūrdhvastiṣṭhā na ūtaye 'sminvāje śatakrato .<BR>
            4 7 3 1503c  samanyeṣu bravāvahai .. 1601<BR>
       <BR>
            4 7 3 1601a  gāva upa vadāvaṭe mahi yajñasya rapsudā .<BR>
            4 7 3 1601c  ubhā karṇā hiraṇyayā .. 1602<BR>
            4 7 3 1602a  abhyāramidadrayo niṣiktaṃ puṣkare madhu .<BR>
            4 7 3 1602c  avaṭasya visarjane .. 1603<BR>
            4 7 3 1603a  siñcanti namasāvaṭamuccācakraṃ parijmānam .<BR>
            4 7 3 1603c  nīcīnabāramakṣitam .. 1604<BR>
       <BR>
            4 7 3 1701a  mā bhema mā śramiṣmograsya sakhye tava .<BR>
            4 7 3 1701c  mahatte vṛṣṇo abhicakṣyaṃ kṛtaṃ paśyema turvaśaṃ yadum .. 1605<BR>
            4 7 3 1702a  savyāmanu sphigyaṃ vāvase vṛṣnā na dāno asya roṣati .<BR>
            4 7 3 1702c  madhvā saṃpṛktāḥ sāragheṇa dhenavastūyamehi dravā piba .. 1606<BR>
       <BR>
            4 7 3 1801a  imā u tvā purūvaso giro vardhantu yā mama .<BR>
            4 7 3 1801c  pāvakavarṇāḥ śucayo vipaścito 'bhi stomairanūṣata .. 1607<BR>
            4 7 3 1802a  ayaṃ sahasramṛṣibhiḥ sahaskṛtaḥ samudra iva paprathe .<BR>
            4 7 3 1802c  satyaḥ so asya mahimā gṛṇe śavo yajñeṣu viprarājye .. 1608<BR>
       <BR>
            4 7 3 1901a  yasyāyaṃ viśva āryo dāsaḥ śevadhipā ariḥ .<BR>
            4 7 3 1901c  tiraścidarye ruśame pavīravi tubhyetso ajyate rayiḥ .. 1609<BR>
            4 7 3 1902a  turaṇyavo madhumantaṃ ghṛtaścataṃ viprāso arkamānṛcuḥ .<BR>
            4 7 3 1902c  asme rayiḥ paprathe vṛṣṇyaṃ śavo 'sme svānāsa indavaḥ .. 1610<BR>
       <BR>
            4 7 3 2001a  gomanna indo aśvavatsutaḥ sudakṣa dhaniva .<BR>
            4 7 3 2001c  śuciṃ ca varṇamadhi goṣu dhārya .. 1611<BR>
            4 7 3 2002a  sa no harīṇāṃ pata indo devapsarastamaḥ .<BR>
            4 7 3 2002c  sakheva sakhye naryo ruce bhava .. 1612<BR>
            4 7 3 2003a  sanemi tvamasmadā adevaṃ kaṃ cidatriṇam .<BR>
            4 7 3 2003c  sāhvāṃ indo pari bādho apa dvayum .. 1613<BR>
       <BR>
            4 7 3 2101a  añjate vyañjate samañjate kratuṃ rihanti madhvābhyañjate .<BR>
            4 7 3 2101c  sindhoru 'cchvāse patayantamukṣaṇaṃ hiraṇyapāvāḥ paśumapsu gṛbhṇate .. 1614<BR>
            4 7 3 2102a  vipaścite pavamānāya gāyata mahī na dhārātyandho arṣati .<BR>
            4 7 3 2102c  ahirna jūrṇāmati sarpati tvacamatyo na krīḍannasaradvṛṣā hariḥ .. 1615<BR>
            4 7 3 2103a  agrego rājāpyastaviṣyate vimāno ahnāṃ bhuvaneṣvarpitaḥ .<BR>
            4 7 3 2103c  harirghṛtasnuḥ sudṛśīko arṇavo jyotīrathaḥ pavate rāya okyaḥ .. 1616<BR>
       <BR>
             āṣṭama prapāṭhakaḥ .  prathamo 'rdhaḥ<BR>
            4 8 1 0101a  viśvebhiragne agnibhirimaṃ yajñamidaṃ vacaḥ .<BR>
            4 8 1 0101c  cano ghāḥ sahasā yaho .. 1617<BR>
            4 8 1 0102a  yacciddhi śaśvā tanā devaṃdevaṃ yajāmahe .<BR>
            4 8 1 0102c  tve iddhūyate haviḥ .. 1618<BR>
            4 8 1 0103a  priyo no astu viśpatirhotā mandro vareṇyaḥ .<BR>
            4 8 1 0103c  priyāḥ svagnayo vayam .. 1619<BR>
       <BR>
            4 8 1 0201a  indraṃ vo viśvataspari havāmahe janebhyaḥ .<BR>
            4 8 1 0201c  asmākamastu kevalaḥ  .. 1620<BR>
            4 8 1 0202a  sa no vṛṣannamuṃ caruṃ satrādāvannapā vṛdhi .<BR>
            4 8 1 0202c  asmabhyamapratiṣkutaḥ .. 1621<BR>
            4 8 1 0203a  bṛṣā yūtheva vaṃsagaḥ kṛṣṭīriyartyojasā .<BR>
            4 8 1 0203c  īśāno apratiṣkutaḥ .. 1622<BR>
       <BR>
            4 8 1 0301a  tvaṃ naścitra ūtyā vaso rādhāṃsi codaya .<BR>
            4 8 1 0301c  asya rāyastvamagne rathīrasi vidā gādhaṃ tuce tu naḥ .. 1623<BR>
            4 8 1 0302a  parṣi tokaṃ tanayaṃ partṛbhiṣṭvamadabdhairaprayutvabhiḥ .<BR>
            4 8 1 0302c  agne heḍāṃsi daivyā yuyodhi no 'devāni harāṃsi ca .. 1624<BR>
       <BR>
            4 8 1 0401a  kimitte viṣṇo paricakṣi nāma pra yadvavakṣe śipiviṣṭo asmi .<BR>
            4 8 1 0401c  mā varpo asmadapa gūha etadyadanyarūpaḥ samithe babhūtha .. 1625<BR>
            4 8 1 0402a  pra tatte adya śipiviṣṭa havyamaryaḥ śaṃsāmi vayunāni vidvān .<BR>
            4 8 1 0402c  taṃ tvā gṛṇāmi tavasamatavyānkṣayantamasya rajasaḥ parāke .. 1626<BR>
            4 8 1 0403a  vaṣaṭ te viṣṇavāsa ā kṛṇomi tanme juṣasva śipiviṣṭa havyam .<BR>
            4 8 1 0403c  vardhantu tvā suṣṭutayo giri me yūyaṃ pāta svastabhiḥ sadā naḥ .. 1627<BR>
       <BR>
            4 8 1 0501a  vāyo śukro ayāmi te madhvo agraṃ diviṣṭiṣu .<BR>
            4 8 1 0501c  ā yāhi somapītaye spārho deva niyutvatā .. 1628<BR>
            4 8 1 0502a  indraśca vāyaveṣāṃ somānāṃ pītimarhathaḥ .<BR>
            4 8 1 0502c  yuvāṃ hi yantīndavo nimnamāpo na sadhryak .. 1629<BR>
            4 8 1 0503a  vāyavindraśca śuṣmiṇā sarathaṃ śavasaspatī .<BR>
            4 8 1 0503c  niyutvantā na ūtaya ā yātaṃ somapītaye .. 1630<BR>
       <BR>
            4 8 1 0601a  adha kṣapā pariṣkṛto vājāṃ abhi pra gāhate .<BR>
            4 8 1 0601c  yadī vivasvato dhiyo hariṃ hinvanti yātave .. 1631<BR>
            4 8 1 0602a  tamasya marjayāmasi mado ya indrapātamaḥ .<BR>
            4 8 1 0602c  yaṃ gāva āsabhirdadhuḥ purā nūnaṃ ca sūrayaḥ .. 1632<BR>
            4 8 1 0603a  taṃ gāthayā purāṇyā punānamabhyanūṣata .<BR>
            4 8 1 0603c  uto kṛpanta dhītayo devānāṃ nāma bibhratīḥ .. 1633<BR>
       <BR>
            4 8 1 0701a  aśvaṃ na tvā vāravantaṃ vandadhyā agniṃ namobhiḥ .<BR>
            4 8 1 0701c  samrājantamadhvarāṇām .. 1634<BR>
            4 8 1 0702a  sa ghā naḥ sūnuḥ śavasā pṛthupragāmā suśevaḥ .<BR>
            4 8 1 0702c  mīḍhvāṃ asmākaṃ babhūyāt .. 1635<BR>
            4 8 1 0703a  sa no dūrāccāsācca ni martyādaghāyoḥ .<BR>
            4 8 1 0703c  pāhi sadamidviśvāyuḥ .. 1636<BR>
       <BR>
            4 8 1 0801a  tvamindra pratūrtiṣvabhi viśvā asi spṛdhaḥ .<BR>
            4 8 1 0801c  aśastihā janitā vṛtratūrasi tvaṃ tūrya taruṣyataḥ .. 1637<BR>
            4 8 1 0802a  anu te śuṣmaṃ turayantamīyatuḥ kṣoṇī śiśuṃ na mātarā .<BR>
            4 8 1 0802c  viśvāste spṛdhaḥ śnathayanta manyave vṛtraṃ yadindra tūrvasi .. 1638<BR>
       <BR>
            4 8 1 0901a  yajña indramavardhayadyadbhūmiṃ vyavartayat .<BR>
            4 8 1 0901c  cakrāṇa opaśaṃ divi .. 1639<BR>
            4 8 1 0902a  vyā3ntarikṣamatiranmade somasya rocanā .<BR>
            4 8 1 0902c  indro yadabhinadvalam .. 1640<BR>
            4 8 1 0903a  udagā ājadaṅgirobhya āviṣkṛṇvanguhā satīḥ .<BR>
            4 8 1 0903c  arvāñcaṃ nunude valam .. 1641<BR>
       <BR>
            4 8 1 1001a  tyamu vaḥ satrāsāhaṃ viśvāsu gīrṣvāyatam .<BR>
            4 8 1 1001c  ā cyāvayasyūtaye .. 1642<BR>
            4 8 1 1002a  yudhmaṃ santamanarvāṇaṃ somapāmanapacyutam .<BR>
            4 8 1 1002c  naramavāryakratum .. 1643<BR>
            4 8 1 1003a  śikṣā ṇa indra rāya ā puru vidvāṃ ṛcīṣama .<BR>
            4 8 1 1003c  avā naḥ pārye dhane .. 1644<BR>
       <BR>
            4 8 1 1101a  tava tyadindriyaṃ bṛhattava dakṣmamuta kratum .<BR>
            4 8 1 1101c  vajraṃ śiśāti dhiṣaṇā vareṇyam .. 1645<BR>
            4 8 1 1102a  tava dyaurindra pauṃsyaṃ pṛthivī vardhati śravaḥ .<BR>
            4 8 1 1102c  tvāmāpaḥ parvatāsaśca hinvire .. 1646<BR>
            4 8 1 1103a  tvāṃ viṣṇurbṛhankṣayo mitro gṛṇāti varuṇaḥ .<BR>
            4 8 1 1103c  tvāṃ śardho madatyanu mārutam .. 1647<BR>
       <BR>
            4 8 1 1201a  namaste agna ojase gṛṇanti deva kṛṣṭayaḥ .<BR>
            4 8 1 1201c  amairamitramardaya .. 1648<BR>
            4 8 1 1202a  kuvitsu no gaviṣṭaye 'gne saṃveṣiṣo rayim .<BR>
            4 8 1 1202c  urukṛduru ṇaskṛdhi .. 1649<BR>
            4 8 1 1203a  mā no agne mahādhane parā vargbhārabhṛdyathā .<BR>
            4 8 1 1203c  saṃvargaṃ saṃ rayiṃ jaya .. 1650<BR>
       <BR>
            4 8 1 1301a  samasya manyave viśo viśvā namanta kṛṣṭayaḥ .<BR>
            4 8 1 1301c  samudrāyeva sindhavaḥ .. 1651<BR>
            4 8 1 1302a  vi cidvṛtrasya dodhataḥ śiro bibheda vṛṣṇinā .<BR>
            4 8 1 1302c  vajreṇa śataparvaṇā .. 1652<BR>
            4 8 1 1303a  ojastadasya titviṣa ubhe yatsamavarttayat .<BR>
            4 8 1 1303c  indraścarmeva rodasī .. 1653<BR>
       <BR>
            4 8 1 1401a  sumanmā vasvī rantī sūnarī .. 1654<BR>
            4 8 1 1402a  sarūpa vṛṣannā gahīmau bhadrau dhuryāvabhi .<BR>
            4 8 1 1402c  tāvimā upa sarpataḥ .. 1655<BR>
            4 8 1 1403a  nīva śīrṣāṇi mṛḍhvaṃ madhya āpasya tiṣṭhati .<BR>
            4 8 1 1403c  śṛṅgebhirdaśabhirdiśan .. 1656<BR>
       <BR>
             āṣṭama prapāṭhakaḥ .  dvitīyo 'rdhaḥ<BR>
            4 8 2 0101a  panyaṃpanyamitsotāra ā dhāvata madyāya .<BR>
            4 8 2 0101c  somaṃ vīrāya śūrāya .. 1657<BR>
            4 8 2 0102a  eha harī brahmayujā śagmā vakṣataḥ sakhāyam .<BR>
            4 8 2 0102c  indraṃ gīrbhirgirvaṇasam .. 1658<BR>
            4 8 2 0103a  pātā vṛtrahā sutamā ghā gamannāre asmat .<BR>
            4 8 2 0103c  ni yamate śatamūtiḥ .. 1659<BR>
       <BR>
            4 8 2 0201a  ā tvā viśantvindavaḥ samudramiva sindhavaḥ .<BR>
            4 8 2 0201c  na tvāmindrāti ricyate .. 1660<BR>
            4 8 2 0202a  vivyaktha mahinā vṛṣanbhakṣaṃ somasya jāgṛve .<BR>
            4 8 2 0202c  ya indra jaṭhareṣu te .. 1661<BR>
            4 8 2 0203a  araṃ ta indra kukṣaye somo bhavatu vṛtrahan .<BR>
            4 8 2 0203c  araṃ dhāmabhya indavaḥ .. 1662<BR>
       <BR>
            4 8 2 0301a  jarābodha tadviviḍḍhi viśeviśe yajñiyāya .<BR>
            4 8 2 0301c  stomaṃ rudrāya dṛśīkam .. 1663<BR>
            4 8 2 0302a  sa no mahāṃ animāno dhūmaketuḥ puruścandraḥ .<BR>
            4 8 2 0302c  dhiye vājāya hinvatu .. 1664<BR>
            4 8 2 0303a  sa revāṃ iva viśpatirdaivyaḥ ketuḥ śṛṇotu naḥ .<BR>
            4 8 2 0303c  ukthairagnirbṛhadbhānuḥ .. 1665<BR>
       <BR>
            4 8 2 0401a  tadvo gāya sute sacā puruhūtāya satvane .<BR>
            4 8 2 0401c  śaṃ yadgave na śākine .. 1666<BR>
            4 8 2 0402a  na ghā vasurni yamate dānaṃ vājasya gomataḥ .<BR>
            4 8 2 0402c  yatsīmupaśravadgiraḥ .. 1667<BR>
            4 8 2 0403a  kuvitsasya pra hi vrajaṃ gomantaṃ dasyuhā gamat .<BR>
            4 8 2 0403c  śacībhirapa no varat .. 1668<BR>
       <BR>
            4 8 2 0501a  idaṃ viṣṇurvi cakrame tredhā ni dadhe padam .<BR>
            4 8 2 0501c  samūḍhamasya pāṃsule .. 1669<BR>
            4 8 2 0502a  trīṇi padā vi cakrame viṣṇurgopā adābhyaḥ .<BR>
            4 8 2 0502c  ato dharmāṇi dhārayan .. 1670<BR>
            4 8 2 0503a  viṣṇoḥ karmāṇi paśyata yato vratāni paspaśe .<BR>
            4 8 2 0503c  indrasya yujyaḥ sakhā .. 1671<BR>
            4 8 2 0504a  tadviṣṇoḥ paramaṃ padaṃ sadā paśyanti sūrayaḥ .<BR>
            4 8 2 0504c  divīva cakṣurātatam .. 1672<BR>
            4 8 2 0505a  tadviprāso vipanyuvo jāgṛvāṃsaḥ samindhate .<BR>
            4 8 2 0505c  viṣṇoryatparamaṃ padam .. 1673<BR>
            4 8 2 0506a  ato devā avantu no yato viṣṇurvicakrame .<BR>
            4 8 2 0506c  pṛthivyā adhi sānavi .. 1674<BR>
       <BR>
            4 8 2 0601a  mo ṣu tvā vāghataśca nāre asmanni rīraman .<BR>
            4 8 2 0601c  ārāttādva sadhamādaṃ na ā gahīha vā sannupa śrudhi .. 1675<BR>
            4 8 2 0602a  ime hi te brahmakṛtaḥ sute sacā madhau na makṣa āsate .<BR>
            4 8 2 0602c  indre kāmaṃ jaritāro vasūyavo rathe na pādamā dadhuḥ .. 1676<BR>
       <BR>
            4 8 2 0701a  astāvi manma pūrvyaṃ brahmendrāya vocata .<BR>
            4 8 2 0701c  pūrvīrṛtasya bṛhatīranūṣata stoturmedhā asṛkṣata .. 1677<BR>
            4 8 2 0702a  samindro rāyo bṛhatīradhūnuta saṃ kṣoṇī samu sūryam .<BR>
            4 8 2 0702c  saṃ śukrāsaḥ śucayaḥ saṃ gavāśiraḥ somā indramamandiṣuḥ .. 1678<BR>
       <BR>
            4 8 2 0801a  indrāya soma pātave vṛtraghne pari ṣicyase .<BR>
            4 8 2 0802c  nare ca dakṣiṇāvate devāya sadanāsade .. 1679<BR>
            4 8 2 0802a  taṃ sakhāyaḥ purūrucaṃ yūyaṃ vayaṃ ca sūrayaḥ .<BR>
            4 8 2 0802c  aśyāma vājagandhyaṃ sanema vājapastyam .. 1680<BR>
            4 8 2 0803a  pari tyaṃ haryataṃ hariṃ babhruṃ punanti vāreṇa .<BR>
            4 8 2 0803c  yo devānviśvāṃ itpari madena saha gacchati .. 1681<BR>
       <BR>
            4 8 2 0901a  kastamindra tvāvaso martyo dadharṣati .<BR>
            4 8 2 0901c  śraddhā ittemaghavan pārye divi vājī vājaṃ siṣāsati .. 1682<BR>
            4 8 2 0902a  maghonaḥ sma vṛtrahatyeṣu codaya ye dadati priyā vasu .<BR>
            4 8 2 0902c  tava praṇītī haryaśva sūribhirviśvā tarema duritā .. 1683<BR>
       <BR>
            4 8 2 1001a  edu madhormadintaraṃ siñcādhvaryo andhasaḥ .<BR>
            4 8 2 1001c  evā hi vīra stavate sadāvṛdhaḥ .. 1684<BR>
            4 8 2 1002a  indra sthātarharīṇāṃ na kiṣṭe pūrvyastutim .<BR>
            4 8 2 1002c  udānaṃśa śavasā na bhandanā .. 1685<BR>
            4 8 2 1003a  taṃ vo vājānāṃ patimahūmahi śravasyavaḥ .<BR>
            4 8 2 1003c  aprāyubhirjñebhirvāvṛdhenyam .. 1686<BR>
       <BR>
            4 8 2 1101a  taṃ gūrdhayā svarṇaraṃ devāso devamaratiṃ dadhanvire .<BR>
            4 8 2 1101c  devatrā havyamūhiṣe .. 1687<BR>
            4 8 2 1102a  vibhūtarātiṃ vipra citraśociṣamagnimīḍiṣva yanturam .<BR>
            4 8 2 1102c  asya medhasya somyasya sobhare premadhvarāya pūrvyam .. 1688<BR>
       <BR>
            4 8 2 1201a  ā soma savāno adribhistiro vārāṇyavyayā .<BR>
            4 8 2 1201c  jano na puri camvorviśaddhariḥ sado vaneṣu dadhriṣe .. 1689<BR>
            4 8 2 1202a  sa māmṛje tiro aṇvāni meṣyo mīḍvāntsaptirna vājayuḥ .<BR>
            4 8 2 1202c  anumādyaḥ pavamāno manīṣibhiḥ somo viprebhirṛkvabhiḥ .. 1690<BR>
       <BR>
            4 8 2 1301a  vayamenamidā hyo 'pīpemeha vajriṇam .<BR>
            4 8 2 1301c  tasmā u adya savane sutaṃ bharā nūnaṃ bhūṣata śrute .. 1691<BR>
            4 8 2 1302a  vṛkaścidasya vāraṇa urāmathirā vayuneṣu bhūṣati .<BR>
            4 8 2 1302c  semaṃ na stomaṃ jujuṣāṇa ā gahīndra pra citrayā dhiyā .. 1692<BR>
       <BR>
            4 8 2 1401a  indrāgnī rocanā divaḥ pari vājeṣu bhūṣathaḥ .<BR>
            4 8 2 1401c  tadvāṃ ceti pra vīryam .. 1693<BR>
            4 8 2 1402a  indrāgnī apasaspari upa pra yanti dhītayaḥ .<BR>
            4 8 2 1402c  ṛtasya pathyā anu .. 1694<BR>
            4 8 2 1403a  indrāgnī taviṣāṇi vām sadhasthāni prayāṃsi ca .<BR>
            4 8 2 1403c  yuvoraptūryaṃ hitam .. 1695<BR>
       <BR>
            4 8 2 1501a  ka īṃ veda sute sacā pibantaṃ kadvayo dadhe .<BR>
            4 8 2 1501c  ayaṃ yaḥ puro vibhinattyojasā mandānaḥ śiprayandhasaḥ .. 1696<BR>
            4 8 2 1502a  dānā mṛgo na vāraṇaḥ purutrā carathaṃ dadhe .<BR>
            4 8 2 1502c  na kiṣṭvā ni yamadā sute gamo mahāṃścarasyojasā .. 1697<BR>
            4 8 2 1503a  ya ugraḥ sannaniṣṭṛtaḥ sthiro raṇāya saṃskṛtaḥ .<BR>
            4 8 2 1503c  yadi stoturmaghavā śṛṇavaddhavaṃ nendro yoṣatyā gamat .. 1698<BR>
       <BR>
            4 8 2 1601a  pavamānā asṛkṣata somāḥ śukrāsa indavaḥ .<BR>
            4 8 2 1601c  abhi viśvāni kāvyā .. 1699<BR>
            4 8 2 1602a  pavamānā divasparyantarikṣādasṛkṣata .<BR>
            4 8 2 1602c  pṛthivyā adhi sānavi .. 1700<BR>
            4 8 2 1603a  pavamānāsa āśavaḥ śubhrā asṛgramindavaḥ .<BR>
            4 8 2 1603c  ghnanto viśvā apa dviṣaḥ .. 1701<BR>
       <BR>
            4 8 2 1701a  tośā vṛtrahaṇā huve sajitvānāparājitā .<BR>
            4 8 2 1701c  indrāgnī vājasātamā .. 1702<BR>
            4 8 2 1702a  pra vāmarcantyukthino nīthāvido jaritāraḥ .<BR>
            4 8 2 1702c  indrāgnī iṣa ā vṛṇe .. 1703<BR>
            4 8 2 1703a  indrāgnī navatiṃ puro dāsapatnīradhūnutam .<BR>
            4 8 2 1703c  sākamekena karmaṇā .. 1704<BR>
       <BR>
            4 8 2 1801a  upa tvā raṇvasandṛśaṃ prayasvantaḥ sahaskṛta .<BR>
            4 8 2 1801c  agne sasṛjmahe giraḥ .. 1705<BR>
            4 8 2 1802a  upa cchāyāmiva ghṛṇeraganma śarma te vayam .<BR>
            4 8 2 1802c  agne hiraṇyasandṛśaḥ .. 1706<BR>
            4 8 2 1803a  ya ugra iva śaryahā tigmaśṛṅgo na vaṃsagaḥ .<BR>
            4 8 2 1803c  agne puro rurojitha .. 1707<BR>
       <BR>
            4 8 2 1901a  ṛtāvānaṃ vaiśvānaramṛtasya jyotiṣaspatim .<BR>
            4 8 2 1901c  ajasraṃ gharmamīmahe .. 1708<BR>
            4 8 2 1902a  ya idaṃ pratipaprathe yajñasya svaruttiran .<BR>
            4 8 2 1902c  ṛtūnutsṛjate vaśī .. 1709<BR>
            4 8 2 1903a  agniḥ priyeṣu dhāmasu kāmo bhūtasya bhavyasya .<BR>
            4 8 2 1903c  sabhrāḍeko vi rājati .. 1710<BR>
       <BR>
             āṣṭama prapāṭhakaḥ .  tṛtīyo 'rdhaḥ<BR>
            4 8 3 0101a  agniḥ pratnena janmanā śumbhānastanvā3ṃ svām .<BR>
            4 8 3 0101c  kavirvipreṇa vavṛdhe .. 1711<BR>
            4 8 3 0102a  ūrjjo napātamā huve 'gniṃ pāvakaśociṣam .<BR>
            4 8 3 0102c  asminyajñe svadhvare .. 1712<BR>
            4 8 3 0103a  sa no mitramahastvamagne śukreṇa śociṣā .<BR>
            4 8 3 0103c  devairā satsi barhiṣi .. 1713<BR>
       <BR>
            4 8 3 0201a  utte śuṣmāso asthū rakṣo bhindanto adrivaḥ .<BR>
            4 8 3 0201c  nudasva yāḥ parispṛdhaḥ .. 1714<BR>
            4 8 3 0202a  ayā nijaghnirojasā rathasaṅge dhane hite .<BR>
            4 8 3 0202c  stavā abibhyuṣā hṛdā .. 1715<BR>
            4 8 3 0203a  asya vratāni nādhṛṣe pavamānasya dūḍhyā .<BR>
            4 8 3 0203c  ruja yastvā pṛtanyati .. 1716<BR>
            4 8 3 0204a  taṃ hinvanti madacyutaṃ hariṃ nadīṣu vājinam .<BR>
            4 8 3 0204c  indumindrāya matsaram .. 1717<BR>
       <BR>
            4 8 3 0301a  ā mandrairindra haribhiryāhi mayūraromabhiḥ .<BR>
            4 8 3 0301c  mā tvā ke cinni yemurinna pāśino 'ti dhanveva tāṃ ihi .. 1718<BR>
            4 8 3 0302a  vṛtrakhādo valaṃ rujaḥ purāṃ darmo apāmajaḥ .<BR>
            4 8 3 0302c  sthātā rathasya haryorabhisvara indro dṛḍhā cidārujaḥ .. 1719<BR>
            4 8 3 0303a  gambhīrāṃ udadhīṃriva kratuṃ puṣyasi gā iva .<BR>
            4 8 3 0303c  pra sugopā yavasaṃ dhenavo yathā hradaṃ kulyā ivāśata .. 1720<BR>
       <BR>
            4 8 3 0401a  yathā gauro apā kṛtaṃ tṛṣyannetyaveriṇam .<BR>
            4 8 3 0401c  āpitve naḥ prapitve tūyamā gahi kaṇveṣu su sacā piba .. 1721<BR>
            4 8 3 0402a  mandantu tvā maghavannindrendavo rādhodeyāya sunvate .<BR>
            4 8 3 0402c  āmuṣyā somamapibaścamū sutaṃ jyeṣṭhaṃ taddadhiṣe sahaḥ .. 1722<BR>
       <BR>
            4 8 3 0501a  tvamaṅga pra śuṃsiṣo devaḥ śaviṣṭha martyam .<BR>
            4 8 3 0501c  na tvadanyo maghavannasti marḍitendra bravīmi te vacaḥ .. 1723<BR>
            4 8 3 0502a  mā te rādhāṃsi mā ta ūtayo vaso 'smānkadā canā dabhan .<BR>
            4 8 3 0502c  viśvā ca na upamimīhi mānuṣa vasūni carṣaṇibhya ā .. 1724<BR>
       <BR>
            4 8 3 0601a  prati ṣyā sūnarī janī vyucchantī pari svasuḥ .<BR>
            4 8 3 0601c  divo adarśi duhitā .. 1725<BR>
            4 8 3 0602a  aśveva citrāruṣī mātā gavāmṛtāvarī .<BR>
            4 8 3 0602c  sakhā bhūdaśvinoruṣāḥ .. 1726<BR>
            4 8 3 0603a  uta sakhāsyaśvinoruta mātā gavāmasi .<BR>
            4 8 3 0603c  utoṣo vasva īśiṣe .. 1727<BR>
       <BR>
            4 8 3 0701a  eṣo uṣā apūrvya vyucchati priyā divaḥ .<BR>
            4 8 3 0701c  stuṣe vāmaśvinā bṛhat .. 1728<BR>
            4 8 3 0702a  yā dasrā sindhumātarā manotarā rayīṇām .<BR>
            4 8 3 0702c  dhiyā devā vasuvidā .. 1729<BR>
            4 8 3 0703a  vacyante vāṃ kakuhāso jūrṇāyāmadhi viṣṭapi .<BR>
            4 8 3 0703c  yadvāṃ ratho vibhiṣpatāt .. 1730<BR>
       <BR>
            4 8 3 0801a  uṣastaccitramā bharāsmabhyaṃ vājinīvati .<BR>
            4 8 3 0801c  yena tokaṃ ca tanayaṃ ca dhāmahe .. 1731<BR>
            4 8 3 0802a  uṣo adyeha gomatyaśvāvati vibhāvari .<BR>
            4 8 3 0802c  revadasme vyuccha sūnṛtāvati .. 1732<BR>
            4 8 3 0803a  yuṅkṣvā hi vājinīvatyaśvāṃ adyāruṇāṃ uṣaḥ .<BR>
            4 8 3 0803c  athā no viśvā saubhagānyā vaha .. 1733<BR>
       <BR>
            4 8 3 0901a  aśvinā vartirasmadā gomaddasrā hiraṇyavat .<BR>
            4 8 3 0901c  arvāgrathaṃ samanasā ni yacchatam .. 1734<BR>
            4 8 3 0902a  eha devā mayobhuvā dasrā hiraṇyavarttanī .<BR>
            4 8 3 0902c  uṣarbudho vahantu somapītaye .. 1735<BR>
            4 8 3 0903a  yāvitthā ślokamā divo jyotirjanāya cakrathuḥ .<BR>
            4 8 3 0903c  ā na ūrjaṃ vahatamaśvinā yuvam .. 1736<BR>
       <BR>
            4 8 3 1001a  agniṃ taṃ manye yo vasurastaṃ yaṃ yanti dhenavaḥ .<BR>
            4 8 3 1001c  astamarvanta āśavostaṃ nityāso vājina iṣaṃ stotṛbhya ā bhara .. 1737<BR>
            4 8 3 1002a  agnirhi vājinaṃ viśe dadāti viśvacarṣaṇiḥ .<BR>
            4 8 3 1002c  agnī rāye svābhuvaṃ sa prīto yāti vāryamiṣaṃ stotṛbhya ā bhara .. 1738<BR>
            4 8 3 1003a  so agniryo vasurgṛṇe saṃ yamāyanti dhenavaḥ .<BR>
            4 8 3 1003c  samarvanto raghudruvaḥ saṃ sujātāsaḥ sūraya iṣaṃ stotṛbhya ā bhara .. 1739<BR>
       <BR>
            4 8 3 1101a  mahe no adya bodhayoṣo rāye divitmatī .<BR>
            4 8 3 1101c  yathā cinno abodhayaḥ satyaśravasi vāyye sujāte aśvasūnṛte .. 1740<BR>
            4 8 3 1102a  yā sunīthe śaucadrathe vyauccho duhitardivaḥ .<BR>
            4 8 3 1102c  sā vyuccha sahīyasi satyaśravasi vāyye sujāte aśvasūnṛte .. 1741<BR>
            4 8 3 1103a  sā no adyābharadvasurvyucchā duhitardivaḥ .<BR>
            4 8 3 1103c  yo vyaucchaḥ sahīyasi satyaśravasi yāyye sujāte aśvasūnṛte .. 1742<BR>
       <BR>
            4 8 3 1201a  prati priyatamaṃ rathaṃ vṛśaṇaṃ vasuvāhanam .<BR>
            4 8 3 1201c  stotā vāmaśvināvṛṣi stomebhirbhūṣati prati mādhvī mama śrutaṃ havam .. 1743<BR>
            4 8 3 1202a  atyāyātamaśvinā tiro viśvā ahaṃ sanā .<BR>
            4 8 3 1202c  dasrā hiraṇyavarttanī suṣumṇā sindhuvāhasā mādhvī mama śrutaṃ havam .. 1744<BR>
            4 8 3 1203a  ā no ratnāni bibhratāvaśvinā gacchataṃ yuvam .<BR>
            4 8 3 1203c  rudrā hiraṇyavarttanī juṣāṇā vājinīvasū mādhvī mama śrutaṃ havam .. 1745<BR>
       <BR>
            4 8 3 1301a  abodhyagniḥ samidhā janānāṃ prati dhenumivāyatīmuṣāsam .<BR>
            4 8 3 1301c  yahvā iva pra vayāmujjihānāḥ pra bhānavaḥ sasrate nākamaccha .. 1746<BR>
            4 8 3 1302a  abodhi hotā yajathāya devānūrdhvo agniḥ sumanāḥ prātarasthāt .<BR>
            4 8 3 1302c  samiddhasya ruśadadarśi pājo mahāndevastamaso niramoci .. 1747<BR>
            4 8 3 1303a  yadīṃ gaṇasya raśanāmajīgaḥ śuciraṅkte śucibhirgobhiragniḥ .<BR>
            4 8 3 1303c  āddakṣiṇā yujyate vājayantyuttānāmūrdhvo adhayajjuhūbhiḥ .. 1748<BR>
       <BR>
            4 8 3 1401a  idaṃ śreṣṭhaṃ jyotiṣāṃ jyotirāgāccitraḥ praketo ajaniṣṭa vibhvā .<BR>
            4 8 3 1401c  yathā prasūtā savituḥ savāyaivā rātryuṣase yonimāraik .. 1749<BR>
            4 8 3 1402a  ruśādvatsā ruśatī śvetyāgādāraigu kṛṣṇā sadanānyasyāḥ .<BR>
            4 8 3 1402c  samānabandhū amṛte anūcī dyāvā varṇaṃ carata āmināne .. 1750<BR>
            4 8 3 1403a  samāno adhvā svasroranantastamanyānyā carato devaśiṣṭe .<BR>
            4 8 3 1403c  na methete na tasthatuḥ sumeke naktoṣāsā samanasā virūpe .. 1751<BR>
       <BR>
            4 8 3 1501a  ā bhātyagniruṣasāmanīkamudviprāṇāṃ devayā vāco asthuḥ .<BR>
            4 8 3 1501c  arvāñcā nūnaṃ rathyeha yātaṃ pīpivāṃsamaśvinā gharmamaccha .. 1752<BR>
            4 8 3 1502a  na saṃskṛtaṃ pra mimīto gamiṣṭhānti nūnamaśvinopastuteha .<BR>
            4 8 3 1502c  divābhipitvevasāgamiṣṭhā pratyavarttiṃ dāśuṣe śambhaviṣṭhā .. 1753<BR>
            4 8 3 1503a  utā yātaṃ saṃgave prātarahno madhyandina uditā sūryasya .<BR>
            4 8 3 1503c  divā naktamavasā śantamena nedānīṃ pītiraśvinā tatāna .. 1754<BR>
       <BR>
            4 8 3 1601a  etā u tyā uṣasaḥ ketumakrata pūrve ardhe rajaso bhānumañjate .<BR>
            4 8 3 1601c  niṣkṛṇvānā āyudhānīva dhṛṣṇavaḥ prati gāvo 'ruṣīryanti mātaraḥ .. 1755<BR>
            4 8 3 1602a  udapaptannaruṇā bhānavo vṛthā svāyujo aruṣīrgā ayukṣata .<BR>
            4 8 3 1602c  akrannuṣāso vayunāni pūrvathā ruśantaṃ bhānumaruṣīraśiśrayuḥ .. 1756<BR>
            4 8 3 1603a  arcanti nārīrapaso na viṣṭibhiḥ samānena yojanenā parāvataḥ .<BR>
            4 8 3 1603c  iṣaṃ vahantīḥ sukṛte sudānave viśvedaha yajamānāya sunvate .. 1757<BR>
       <BR>
            4 8 3 1701a  abodhyagnirjma udeti sūryo vyū3ṣāścandrā mahyāvo arciṣā .<BR>
            4 8 3 1701c  āyukṣātāmaśvinā yātave rathaṃ prāsāvīddevaḥ savitā jagatpṛthak .. 1758<BR>
            4 8 3 1702a  yadyuñjāthe vṛṣaṇamaśvinā rathaṃ ghṛtena no madhunā kṣatramukṣatam .<BR>
            4 8 3 1702c  asmākaṃ brahma pṛtanāsu jinvataṃ vayaṃ dhanā śūrasātā bhajemahi .. 1759<BR>
            4 8 3 1703a  arvāṅtricakro madhuvāhano ratho jīrāśvo aśvinoryātu suṣṭutaḥ .<BR>
            4 8 3 1703c  trivandhuro maghavā viśvasaubhagaḥ śaṃ na ā vakṣaddvipade catuṣpade .. 1760<BR>
       <BR>
            4 8 3 1801a  pra te dhārā asaścato divo na yanti vṛṣṭayaḥ .<BR>
            4 8 3 1801c  acchā vājaṃ sahasriṇam .. 1761<BR>
            4 8 3 1802a  abhi priyāṇi kāvyā viśvā cakṣāṇo arṣati .<BR>
            4 8 3 1802c  haristuñjāna āyudhā .. 1762<BR>
            4 8 3 1803a  sa marmṛjāna āyubhiribho rājeva suvrataḥ .<BR>
            4 8 3 1803c  śyeno na vaṃsu ṣīdati .. 1763<BR>
            4 8 3 1804a  sa no viśvā divo vasūto pṛthivyā adhi .<BR>
            4 8 3 1804c  punāna indavā bhara .. 1764<BR>
       <BR>
             navama prapāṭhakaḥ .  prathamo 'rdhaḥ<BR>
            4 9 1 0101a  prāsya dhārā akṣaranvṛṣṇaḥ sutasyaujasā .<BR>
            4 9 1 0101c  devāṃ anu prabhūṣataḥ .. 1765<BR>
            4 9 1 0102a  saptiṃ mṛjanti vedhaso gṛṇantaḥ kāravo girā .<BR>
            4 9 1 0102c  jyotirjajñānamukthyam .. 1766<BR>
            4 9 1 0103a  suṣahā soma tāni te punānāya prabhūvaso .<BR>
            4 9 1 0103c  vardhā samudramukthyam .. 1767<BR>
       <BR>
            4 9 1 0201a  eṣa brahmā ya ṛtviya indro nāma śruto gṛṇe .. 1768<BR>
            4 9 1 0202a  tvāmicchavasaspate yanti giro na saṃyataḥ .. 1769<BR>
            4 9 1 0203a  vi srutayo yathā pathā indra tvadyantu rātayaḥ .. 1770<BR>
       <BR>
            4 9 1 0301a  ā tvā rathaṃ yathotaye sumnāya varttayāmasi .<BR>
            4 9 1 0301c  tuvikūrmimṛtīṣahamindraṃ śaviṣṭha satpatim .. 1771<BR>
            4 9 1 0302a  tuviśuṣma tuvikrato śacīvo viśvayā mate .<BR>
            4 9 1 0302c  ā paprātha mahitvanā .. 1772<BR>
            4 9 1 0303a  yasya te mahinā mahaḥ pari jmāyantamīyatuḥ .<BR>
            4 9 1 0303c  hastā vajraṃ hiraṇyayam .. 1773<BR>
       <BR>
            4 9 1 0401a  ā yaḥ puraṃ nārmiṇīmadīdedatyaḥ kavirnabhanyo3 nārva .<BR>
            4 9 1 0401c  sūro na rurukvāñchatātmā .. 1774<BR>
            4 9 1 0402a  abhi dvijanmā trī rocanāni viśvā rajāṃsi śuśucano asthāt .<BR>
            4 9 1 0402c  hotā yajiṣṭho apāṃ sadhasthe .. 1775<BR>
            4 9 1 0403a  ayaṃ sa hotā yo dvijanmā viśvā dadhe vāryāṇi śravasyā .<BR>
            4 9 1 0403c  marto yo asmai sutuko dadāśa .. 1776<BR>
       <BR>
            4 9 1 0501a  agne tamadyāṣvaṃ na stomaiḥ kratuṃ na bhadraṃ hṛdispṛṣam .<BR>
            4 9 1 0501c  ṛdhyāmā ta ohaiḥ .. 1777<BR>
            4 9 1 0502a  adhā hyagne kratorbhadrasya dakṣasya sādhoḥ .<BR>
            4 9 1 0502c  rathīrṛtasya bṛhato babhūtha .. 1778<BR>
            4 9 1 0503a  ebhirno arkairbhavā no arvāṅksvā3rṇa jyotiḥ .<BR>
            4 9 1 0503c  agne viśvebhiḥ sumanā anīkaiḥ .. 1779<BR>
       <BR>
            4 9 1 0601a  agne vivasvaduṣasaścitraṃ rādho amartya .<BR>
            4 9 1 0601c  ā dāśuṣe jātavedo vahā tvamadyā devāṃ uṣarbudhaḥ .. 1780<BR>
            4 9 1 0602a  juṣṭo hi dūto asi havyavāhano 'gne rathīradhvarāṇām .<BR>
            4 9 1 0602c  sajūraśvibhyāmuṣasā suvīryamasme dhehi śravo bṛhat .. 1781<BR>
       <BR>
            4 9 1 0701a  vidhuṃ dadrāṇaṃ samane bahūnāṃ yuvānaṃ santaṃ palito jagāra .<BR>
            4 9 1 0701c  devasya paśya kāvyaṃ mahitvādyā mamāra sa hyaḥ samāna .. 1782<BR>
            4 9 1 0702a  śākmanā śāko aruṇaḥ suparṇa ā yo mahaḥ śūraḥ sanādanīḍaḥ .<BR>
            4 9 1 0702c  yacciketa satyamittanna moghaṃ vasu spārhamuta jetota dātā .. 1783<BR>
            4 9 1 0703a  aibhirdade vṛṣṇyā pauṃsyāni yebhiraukṣadvṛtrahatyāya vajrī .<BR>
            4 9 1 0703c  ye karmaṇaḥ kriyamāṇasya mahna ṛtekarmamudajāyanta devāḥ .. 1784<BR>
       <BR>
            4 9 1 0801a  asti somo ayaṃ sutaḥ pibantyasya marutaḥ .<BR>
            4 9 1 0801c  uta svarājo aśvinā .. 1785<BR>
            4 9 1 0802a  pibanti mitro aryamā tanā pūtasya varuṇaḥ .<BR>
            4 9 1 0802c  triṣadhasthasya jāvataḥ .. 1786<BR>
            4 9 1 0803a  uto nvasya joṣamā indraḥ sutasya gomataḥ .<BR>
            4 9 1 0803c  prātarhoteva matsati .. 1787<BR>
       <BR>
            4 9 1 0901a  baṇmahāṃ asi sūrya baḍāditya mahāṃ asi .<BR>
            4 9 1 0901c  mahaste sato mahimā paniṣtama mahnā deva mahāṃ asi .. 1788<BR>
            4 9 1 0902a  baṭ sūrya śravasā mahāṃ asi satrā deva mahāṃ asi .<BR>
            4 9 1 0902c  mahnā devānāmasuryaḥ purohito vibhu jyotiradābhyam .. 1789<BR>
       <BR>
            4 9 1 1001a  upa no haribhiḥ sutaṃ yāhi madānāṃ pate .<BR>
            4 9 1 1001c  upa no haribhiḥ sutam .. 1790<BR>
            4 9 1 1002a  dvitā yo vṛtrahantamo vida indraḥ śatakratuḥ .<BR>
            4 9 1 1002c  upa no haribhiḥ sutam .. 1791<BR>
            4 9 1 1003a  tvaṃ hi vṛtrahanneṣāṃ pātā somānāmasi .<BR>
            4 9 1 1003c  upa no haribhiḥ sutam .. 1792<BR>
       <BR>
            4 9 1 1101a  pra vo mahe mahevṛdhe bharadhvaṃ pracetase pra sumatiṃ kṛṇudhvam .<BR>
            4 9 1 1101c  viśaḥ pūrvīḥ pra cara carṣaṇiprāḥ .. 1793<BR>
            4 9 1 1102a  uruvyacase mahine suvṛktimindrāya brahma janayanta viprāḥ .<BR>
            4 9 1 1102c  tasya vratāni na minanti dhīrāḥ .. 1794<BR>
            4 9 1 1103a  indraṃ vāṇīranuttamanyumeva satrā rājānaṃ dadhire sahadhyai .<BR>
            4 9 1 1103c  haryaśvāya barhayā samāpīn .. 1795<BR>
       <BR>
            4 9 1 1201a  yadindra yāvatastvametāvadahamīśīya .<BR>
            4 9 1 1201c  stotāramiddadhiṣe radāvaso na pāpatvāya raṃsiṣam .. 1796<BR>
            4 9 1 1202a  śikṣeyaminmahayate divedive rāya ā kuhacidvide .<BR>
            4 9 1 1202c  na hi tvadanyanmaghavanna āpyaṃ vasyo asti pitā ca na .. 1797<BR>
       <BR>
            4 9 1 1301a  śrudhī havaṃ vipipānasyādrerbodhā viprasyārcato manīṣām .<BR>
            4 9 1 1301c  kṛṣvā duvāṃsyantamā sacemā .. 1798<BR>
            4 9 1 1302a  na te giro api mṛṣye turasya na suṣṭutimasuryasya vidvān .<BR>
            4 9 1 1302c  sadā te nāma svayaśo vivakmi .. 1799<BR>
            4 9 1 1303a  bhūri hi te savanā mānuṣeṣu bhūri manīṣī havate tvāmit .<BR>
            4 9 1 1303c  māre asmanmaghavañjyokkaḥ .. 1800<BR>
       <BR>
            4 9 1 1401a  pro ṣvasmai purorathamindrāya śūṣamarcata .<BR>
            4 9 1 1401c  abhīke cidu lokakṛtsaṅge samatsu vṛtraha .<BR>
            4 9 1 1401e  asmākaṃ bodhi coditā nabhantāmanyakeṣāṃ jyākā adhi dhanvasu .. 1801<BR>
            4 9 1 1402a  tvaṃ sindhūṃravāsṛjo 'dharāco ahannahim .<BR>
            4 9 1 1402c  aśatrurindra jajñiṣe viśvaṃ puṣyasi vāryam .<BR>
            4 9 1 1402e  taṃ tvā pari ṣvajāmahe nabhantāmanyakeṣāṃ jyākā adhi dhanvasu .. 1802<BR>
            4 9 1 1403a  vi ṣu viśvā arātayo 'ryo naśanta no dhiyaḥ .<BR>
            4 9 1 1403c  astāsi śatrave vadhaṃ yo na indra jighāṃsati .<BR>
            4 9 1 1403e  yā te rātirdadivasu nabhantāmanyakeṣāṃ jyākā adhi dhanvasu .. 1803<BR>
       <BR>
            4 9 1 1501a  revāṃ idrevata stotā syāttvāvato maghonaḥ .<BR>
            4 9 1 1501c  predu harivaḥ sutasya .. 1804<BR>
            4 9 1 1502a  ukthaṃ ca na śasyamānaṃ nāgo rayirā ciketa .<BR>
            4 9 1 1502c  na gāyatraṃ gīyamānam .. 1805<BR>
            4 9 1 1503a  mā na indra pīyatnave mā śardhate parā dāḥ .<BR>
            4 9 1 1503c  śikṣā śacīvaḥ śacībhiḥ .. 1806<BR>
       <BR>
            4 9 1 1601a  endra yāhi haribhirupa kaṇvasya suṣṭutim .<BR>
            4 9 1 1601c  divo amuṣya śāsato divaṃ yaya divāvaso .. 1807<BR>
            4 9 1 1602a  atrā vi nemireṣāmurāṃ na dhūnute vṛkaḥ .<BR>
            4 9 1 1602c  divo amuṣya śāsato divaṃ yaya divāvaso .. 1808<BR>
            4 9 1 1603a  ā tvā grāvā vadanīha somī ghoṣeṇa vakṣatu .<BR>
            4 9 1 1603c  divo amuṣya śāsato divaṃ yaya divāvaso .. 1809<BR>
       <BR>
            4 9 1 1701a  pavasva soma mandayannindrāya madhumattamaḥ .. 1810<BR>
            4 9 1 1702a  te sutāso vipaścitaḥ śukrā vāyumasṛkṣata .. 1811<BR>
            4 9 1 1703a  asṛgraṃ devavītaye vājayanto rathā iva .. 1812<BR>
       <BR>
            4 9 1 1801a  agniṃ hotāraṃ manye dāsvantaṃ vasoḥ sūnuṃ sahaso jātavedasaṃ vipraṃ na jātavedasam<BR>
       .<BR>
            4 9 1 1801c  ya ūrdhvaro svadhvaro devo devācyā kṛpā .<BR>
            4 9 1 1801e  ghṛtasya vibhrāṣṭimanu śukraśociṣa ājuhvānasya sarpiṣaḥ .. 1813<BR>
            4 9 1 1802a  yajiṣṭhaṃ tvā yajamānā huvema jyeṣṭhamaṅgirasāṃ vipra manmabhirviprebhiḥ śukramanmabhiḥ .<BR>
            4 9 1 1802c  parijmānamiva dyāṃ hotāraṃ carṣaṇīnām .<BR>
            4 9 1 1802e  śociṣkeśaṃ vṛṣaṇaṃ yamimā viśaḥ prāvantu jūtaye viśaḥ .. 1814<BR>
            4 9 1 1803a  sa hi purū cidojasā virukmatā dīdyāno bhavati druhantaraḥ paraśurna druhantaraḥ .<BR>
            4 9 1 1803c  vīḍu cidyasya samṛtau śruvadvaneva yatsthiram .<BR>
            4 9 1 1803e  niṣṣahamāṇo yamate nāyate dhanvāsahā nāyate .. 1815<BR>
       <BR>
             navama prapāṭhakaḥ .  dvitīyo 'rdhaḥ<BR>
            4 9 2 0101a  agne tava śravo vayo mahi bhrājante arcayo vibhāvaso .<BR>
            4 9 2 0101c  bṛhadbhāno śavasā vājamukthya3ṃ dadhāsi dāśuṣe kave .. 1816<BR>
            4 9 2 0102a  pāvakavarcāḥ śukravarcā anūnavarcā udiyarṣi bhānunā .<BR>
            4 9 2 0102c  putro mātarā vicarannupāvasi pṛṇakṣi rodasī ubhe .. 1817<BR>
            4 9 2 0103a  ūrjo napājjātavedaḥ suśastibhirmandasva dhītibhirhitaḥ .<BR>
            4 9 2 0103c  tve iṣaḥ saṃ dadhurbhūrivarpasaścitrotayo vāmajātāḥ .. 1818<BR>
            4 9 2 0104a  irajyannagne prathayasva jantubhirasme rāyo amartya .<BR>
            4 9 2 0104c  sa darśatasya vapuṣo vi rājasi pṛṇakṣi darśataṃ kratum .. 1819<BR>
            4 9 2 0105a  iṣkarttāramadhvarasya pracetasaṃ kṣayantaṃ rādhaso mahaḥ .<BR>
            4 9 2 0105c  rātiṃ vāmasya subhagāṃ mahīmiṣaṃ dadhāsi sānasiṃ rayim .. 1820<BR>
            4 9 2 0106a  ṛtāvānaṃ mahiṣaṃ viśvadarśatamagniṃ sumnāya dadhire puro janāḥ .<BR>
            4 9 2 0106c  śrutkarṇaṃ saprathastamaṃ tvā girā daivyaṃ mānuṣā yugā .. 1821<BR>
       <BR>
            4 9 2 0201a  pra so agne tavotibhiḥ suvirābhistarati vājakarmabhiḥ .<BR>
            4 9 2 0201c  yasya tvaṃ sakhyamāvitha .. 1822<BR>
            4 9 2 0202a  tava drapso nīlavānvāśa ṛtviya indhānaḥ siṣṇavā dade .<BR>
            4 9 2 0202c  tvaṃ mahīnāmuṣasāmasi priyaḥ kṣapo vastuṣu rājasi .. 1823<BR>
       <BR>
            4 9 2 0301a  tamoṣadhīrdadhire garbhamṛtviyaṃ tamāpo agniṃ janayanta mātaraḥ .<BR>
            4 9 2 0301c  tamitsamānaṃ vaninaśca vīrudho 'ntarvatīśca suvate ca viśvahā .. 1824<BR>
       <BR>
            4 9 2 0401a  agnirindrāya pavate divi śukro vi rājati .<BR>
            4 9 2 0401c  mahiṣīva vi jāyate .. 1825<BR>
       <BR>
            4 9 2 0501a  yo jāgāra tamṛcaḥ kāmayante yo jāgāra tamu sāmāni yanti .<BR>
            4 9 2 0501c  yo jāgāra tamayaṃ soma āha tavāhamasmi sakhye nyokāḥ .. 1826<BR>
       <BR>
            4 9 2 0601a  agnirjāgāra tamṛcaḥ kāmayantegnirjāgāra tamu sāmāni yanti .<BR>
            4 9 2 0601c  agnirjāgāra tamayaṃ soma āha tavāhamasmi sakhye nyokāḥ .. 1827<BR>
       <BR>
            4 9 2 0701a  namaḥ sakhibhyaḥ pūrvasadbhyo namaḥ sākanniṣebhyaḥ .<BR>
            4 9 2 0701c  yuñje vācaṃ śatapadīm .. 1828<BR>
            4 9 2 0702a  yuñje vācaṃ śatapadīṃ gāye sahasravarttani .<BR>
            4 9 2 0702c  gāyatraṃ traiṣṭubhaṃ jagat .. 1829<BR>
            4 9 2 0703a  gāyatraṃ traiṣṭubhaṃ jagadviśvā rūpāṇi sambhṛtā .<BR>
            4 9 2 0703c  devā okāṃsi cakrire .. 1830<BR>
       <BR>
            4 9 2 0801a  agnirjyotirjyotiragnirindro jyotirjyotirindraḥ .<BR>
            4 9 2 0801c  sūryo jyotirjyotiḥ sūryaḥ .. 1831<BR>
            4 9 2 0802a  punarūrjā ni varttasva punaragna iṣāyuṣā .<BR>
            4 9 2 0802c  punarnaḥ pāhyaṃhasaḥ .. 1832<BR>
            4 9 2 0803a  saha rayyā ni vartasvāgne pinvasva dhārayā .<BR>
            4 9 2 0803c  viśvapsnyā viśvataspari .. 1833<BR>
       <BR>
            4 9 2 0901a  yadindrāhaṃ yathā tvamīśīya vasva eka it .<BR>
            4 9 2 0901c  stotā me gosakhā syāt .. 1834<BR>
            4 9 2 0902a  śikṣeyamasmai ditseyaṃ śacīpate manīṣiṇe .<BR>
            4 9 2 0902c  yadahaṃ gopatiḥ syām .. 1835<BR>
            4 9 2 0903a  dhenuṣṭa indra sūnṛtā yajamānāya sunvate .<BR>
            4 9 2 0903c  gāmaśvaṃ pipyuṣī duhe .. 1836<BR>
       <BR>
            4 9 2 1001a  āpo hi ṣṭhā mayobhuvastā na ūrje dadhātana .<BR>
            4 9 2 1001c  mahe raṇāya cakṣase .. 1837<BR>
            4 9 2 1002a  yo vaḥ śivatamo rasastasya bhājayateha naḥ .<BR>
            4 9 2 1002c  uśatīriva mātaraḥ .. 1838<BR>
            4 9 2 1003a  tasmā araṃ gamāma vo yasya kṣayāya jinvatha .<BR>
            4 9 2 1003c  āpo janayathā ca naḥ .. 1839<BR>
       <BR>
            4 9 2 1101a  vāta ā vātu beṣajaṃ śambhu mayobhu no hṛde .<BR>
            4 9 2 1101c  pra na ayūṃṣi tāriṣat .. 1840<BR>
            4 9 2 1102a  uta vāta pitāsi na uta bhrātota naḥ sakhā .<BR>
            4 9 2 1102c  sa no jīvātave kṛdhi .. 1841<BR>
            4 9 2 1103a  yadado vāta te gṛhe3 'mṛtaṃ nihitaṃ guhā .<BR>
            4 9 2 1103c  tasyo no dehi jīvase .. 1842<BR>
       <BR>
            4 9 2 1201a  abhi vājī viśvarūpo janitraṃ hiraṇyayaṃ bibhradatkaṃ suparṇaḥ .<BR>
            4 9 2 1201c  sūryasya bhānumṛtuthā vasānaḥ pari svayaṃ medhamṛjro jajāna .. 1843<BR>
            4 9 2 1202a  apsu retaḥ śiśriye viśvarūpaṃ tejaḥ pṛthivyāmadhi yatsambabhūva .<BR>
            4 9 2 1202c  antarikṣe svaṃ mahimānaṃ mimānaḥ kanikranti vṛṣṇo aśvasya retaḥ .. 1844<BR>
            4 9 2 1203a  ayaṃ sahasrā pari yuktā vasānaḥ sūryasya bhānuṃ yajño dādhāra .<BR>
            4 9 2 1203c  sahasradāḥ śatadā bhūridāvā dharttā divo bhuvanasya viśpatiḥ .. 1845<BR>
       <BR>
            4 9 2 1301a  nāke suparṇamupa yatpatantaṃ hṛdā venanto abhyacakṣata tvā .<BR>
            4 9 2 1301c  hiraṇyapakṣaṃ varuṇasya dūtaṃ yamasya yonau śakunaṃ bhuraṇyum .. 1846<BR>
            4 9 2 1302a  ūrdhvo gandharvo adhi nāke asthātpratyañcitrā bibhradasyāyudhāni .<BR>
            4 9 2 1302c  vasāno atkaṃ surabhiṃ dṛśe kaṃ sva3rṇa nāma janata priyāṇi .. 1847<BR>
            4 9 2 1303a  drapsaḥ samudramabhi yajjigāti paśyangṛdhrasya cakṣasā vidharman .<BR>
            4 9 2 1303c  bhānuḥ śukreṇa śociṣā cakānastṛtīye cakre rajasi priyāṇi .. 1848<BR>
       <BR>
             navama prapāṭhakaḥ .  tṛtīyo 'rdhaḥ<BR>
            4 9 3 0101a  āśuḥ śiśāno vṛṣabho na bhīmo ghanāghanaḥ kṣobhaṇaścarṣaṇīnām .<BR>
            4 9 3 0101c  saṅkrandano 'nimiṣa ekavīraḥ śataṃ senā ajayatsākamindraḥ .. 1849<BR>
            4 9 3 0102a  saṅkrandanenānimiṣeṇa jiṣṇunā yutkāreṇa duścyavanena dhṛṣṇunā .<BR>
            4 9 3 0102c  tadindreṇa jayata tatsahadhvaṃ yudho nara iṣuhastena vṛṣṇā .. 1850<BR>
            4 9 3 0103a  sa iṣuhastaiḥ sa niṣaṅgibhirvaśī saṃsraṣṭā sa yudha indro gaṇena .<BR>
            4 9 3 0103c  saṃ sṛṣṭajitsomapā bāhuśardhyū3gradhanvā pratihitābhirastā .. 1851<BR>
       <BR>
            4 9 3 0201a  bṛhaspate pari dīyā rathena rakṣohāmitrāṃ apabādhamānaḥ .<BR>
            4 9 3 0201c  prabhañjansenāḥ pramṛṇo yudhā jayannasmākamedhyavitā rathānām .. 1852<BR>
            4 9 3 0202a  balavijñāyaḥ sthaviraḥ pravīraḥ sahasvānvājī sahamāna ugraḥ .<BR>
            4 9 3 0202c  abhivīro abhisatvā sahojā jaitramindra rathamā tiṣṭha govit .. 1853<BR>
            4 9 3 0203a  gotrabhidaṃ govidaṃ vajrabāhuṃ jayantamajma pramṛṇantamojasā .<BR>
            4 9 3 0203c  imaṃ sajātā anu vīrayadhvamindraṃ sakhāyo anu saṃ rabhadhvam .. 1854<BR>
       <BR>
            4 9 3 0301a  abhi gotrāṇi sahasā gāhamāno 'dayo vīraḥ śatamanyurindraḥ .<BR>
            4 9 3 0301c  duścyavanaḥ pṛtanāṣāḍayudhyo3 'smākaṃ senā avatu pra yutsu .. 1855<BR>
            4 9 3 0302a  indra āsāṃ netā bṛhaspatirdakṣiṇā yajñaḥ pura etu somaḥ .<BR>
            4 9 3 0302c  devasenānāmabhibhañjatīnāṃ jayantīnāṃ maruto yantvagram .. 1856<BR>
            4 9 3 0303a  indrasya vṛṣṇo varuṇasya rājña ādityānāṃ marutāṃ śardha ugram .<BR>
            4 9 3 0303c  mahāmanasāṃ bhuvanacyavānāṃ ghoṣo devānāṃ jayatāmudasthāt .. 1857<BR>
       <BR>
            4 9 3 0401a  uddharṣaya maghavannāyudhānyutsatvanāṃ māmakānāṃ manāṃsi .<BR>
            4 9 3 0401c  udvṛtrahanvājināṃ vājinānyudrathānāṃ jayatāṃ yantu ghoṣāḥ .. 1858<BR>
            4 9 3 0402a  asmākamindraḥ samṛteṣu dhvajeṣvasmākaṃ yā iṣavastā jayantu .<BR>
            4 9 3 0402c  asmākaṃ vīrā uttare bhavantvasmāṃ u devā avatā haveṣu .. 1859<BR>
            4 9 3 0403a  asau yā senā marutaḥ pareṣāmabhyeti na ojasā spardhamānā .<BR>
            4 9 3 0403c  tāṃ gūhata tamasāpavratena yathaiteṣāmanyo anyaṃ na jānāt .. 1860<BR>
       <BR>
            4 9 3 0501a  amīṣāṃ cittaṃ pratilobhayantī gṛhāṇāṅgānyapve parehi .<BR>
            4 9 3 0501c  abhi prehi nirdaha hṛtsu śokairandhenāmitrāstamasā sacantām .. 1861<BR>
            4 9 3 0502a  pretā jayatā nara indro vaḥ śarma yacchatu .<BR>
            4 9 3 0502c  ugrā vaḥ santu bāhavo 'nādhṛṣyā yathāsatha .. 1862<BR>
            4 9 3 0503a  avasṛṣṭā parā pata śaravye brahmasaṃśite .<BR>
            4 9 3 0503c  gacchāmitrānpra padyasva māmīṣāṃ kaṃ ca nocchiṣaḥ .. 1863<BR>
       <BR>
            4 9 3 0601a  kaṅkāḥ suparṇā anu yantvenāngṛdhrāṇāmannamasāvastu senā .<BR>
            4 9 3 0601c  maiṣāṃ mocyaghahāraśca nendra vayāṃsyenānanusaṃyantu sarvān .. 1864<BR>
            4 9 3 0602a  amitrasenāṃ maghavannasmāñchatruyatīmabhi .<BR>
            4 9 3 0602c  ubhau tāmindra vṛtrahannagniśca dahataṃ prati .. 1865<BR>
            4 9 3 0603a  yatra bāṇāḥ sampatanti kumārā viśikhā iva .<BR>
            4 9 3 0603c  tatrā no brahmaṇaspatiraditiḥ śarma yacchatu viśvāhā śarma yacchatu .. 1866<BR>
       <BR>
            4 9 3 0701a  vi rakṣo vi mṛdho jahi vi vṛtrasya hanū ruja .<BR>
            4 9 3 0701c  vi manyumindra vṛtrahannamitrasyābhidāsataḥ .. 1867<BR>
            4 9 3 0702a  vi na indra mṛdho jahi nīcā yaccha pṛtanyataḥ .<BR>
            4 9 3 0702c  yo asmāṃ abhidāsatyadharaṃ gamayā tamaḥ .. 1868<BR>
            4 9 3 0703a  indrasya bāhū sthavirau yuvānāvanādhṛṣyau supratīkāvasahyau .<BR>
            4 9 3 0703c  tau yuñjīta prathamau yoga āgate yābhyāṃ jitamasurāṇāṃ saho mahat .. 1869<BR>
       <BR>
            4 9 3 0801a  marmāṇi te varmaṇā cchādayāmi somastvā rājāmṛtenānu vastām .<BR>
            4 9 3 0801c  urorvarīyo varuṇaste kṛṇotu jayantaṃ tvānu devā madantu .. 1870<BR>
            4 9 3 0802a  andhā amitrā bhavatāśīrṣāṇo 'haya iva .<BR>
            4 9 3 0802c  teṣāṃ vo agninunnānāmindro hantu varaṃvaram .. 1871<BR>
            4 9 3 0803a  yo naḥ svo 'raṇo yaśca niṣṭyo jighāṃsati .<BR>
            4 9 3 0803c  devāstaṃ sarve dhūrvantu brahma varma mamāntaraṃ śarma varma mamāntaram .. 1872<BR>
       <BR>
            4 9 3 0901a  mṛgo na bhīmaḥ kucaro giriṣṭhāḥ parāvata ā jaganthā parasyāḥ .<BR>
            4 9 3 0901c  sṛkaṃ saṃśāya pavimindra tigmaṃ vi śatrūṃ tāḍhi vi mṛdho nudasva .. 1873<BR>
            4 9 3 0902a  bhadraṃ karṇebhiḥ śṛṇuyāma devā bhadraṃ paśyemākṣabhiryajatrāḥ .<BR>
            4 9 3 0902c  sthirairaṅgaistuṣṭuvāṃ sastanūbhirvyaśemahi devahitaṃ yadāyuḥ .. 1874<BR>
            4 9 3 0903a  svasti na indro vṛddhaśravāḥ svasti naḥ pūṣā viśvavedāḥ .<BR>
            4 9 3 0903c  svasti nastārkṣyo ariṣṭanemiḥ svasti no bṛhaspatirdadhātu ..<BR>
            4 9 3 0903e  Oṃ svasti no bṛhaspatirdadhātu .. 1875<BR>
       <BR>
             .. ityuttarārcikaḥ ..<BR>
       <BR>
            .. iti sāmavedasaṃhitā samāptā..<BR>
       <BR>
       <BR>
       <BR>
       <BR>
       <BR>
       <BR>
       <BR>
       <BR>
       <BR>
       </body></html>
