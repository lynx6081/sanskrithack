[
  {
    "reference": "MS_1,1.1",
    "page": "I,1",
    "text": "iṣe tvā subhūtāya vāyavaḥ stha devo vaḥ savitā prārpayatu śreṣṭhatamāya karmaṇe, āpyāyadhvam aghnyā devebhyā indrāya bhāgam, mā vaḥ stena īśata māghaśaṃso dhurvā asmin gopatau syāta bahvīs, yajamānasya paśūn pāhi"
  },
  {
    "reference": "MS_1,1.2",
    "page": "I,2",
    "text": "ayupitā yonis, adityā rāsnāsi, indrāṇyāḥ saṃnahanam, pūṣā te granthiṃ grathnātu sa te māsthāt, indrasya tvā bāhubhyām udyache bṛhaspater mūrdhnāharāmi, urv antarikṣaṃ vīhi, adityās tvā pṛṣṭhe sādayāmi"
  },
  {
    "reference": "MS_1,1.3",
    "page": "I,2",
    "text": "poṣāya tvā, adityā rāsnāsi kām adhukṣaḥ sā viśvāyur astv asau kām adhukṣaḥ sā viśvabhūr astv asau kām adhukṣaḥ sā viśvakarmāstv asau hutaḥ stokas, huto drapsas, agne pāhi vipruṣaḥ supacā devebhyo havyaṃ paca, agnaye tvā bṛhate nākāya svāhā dyāvāpṛthivībhyām indrāya tvā bhāgaṃ somenātanacmi viṣṇo havyaṃ rakṣasva, āpo jāgṛta"
  },
  {
    "reference": "MS_1,1.4",
    "page": "I,2",
    "text": "veṣāya vām, karmaṇe vām, sukṛtāya vām, devīr āpo 'greguvo 'greṇīyo 'gre 'sya yajñasya preta, agraṃ yajñaṃ nayatāgraṃ yajñapatim, yuṣmān indro 'vṛṇīta vṛtratūrye yūyam indram avṛṇīdhvaṃ vṛtratūrye prokṣitāḥ stha saṃsīdantāṃ daivīr viśas, vānaspatyāsi varṣavṛddham asi, urv antarikṣaṃ vīhi pratyuṣṭaṃ rakṣaḥ pratyuṣṭārātir dhūr asi dhvara dhvarantaṃ yo asmān dhvarāt, yaṃ vayaṃ dhvarāma taṃ dhvara"
  },
  {
    "reference": "MS_1,1.5",
    "page": "I,3",
    "text": "devānām asi vahnitamaṃ sasnitamaṃ papritamaṃ juṣṭatamaṃ devahūtamam ahrutam asi havirdhānam, dṛṃhasva mā hvār viṣṇoḥ kramo 'si, uru vātāya mitrasya vaś cakṣuṣā prekṣe devasya vaḥ savituḥ prasave 'śvinor bāhubhyāṃ pūṣṇo hastābhyām, yachantu pañca gopīthāya vo nārātaye, agnaye vo juṣṭān nirvapāmi, amuṣmai vo juṣṭān idaṃ devānām idam u naḥ saha dṛṃhantāṃ duryāḥ svāhā dyāvāpṛthivībhyām, nir varuṇasya pāśād amukṣi svar abhivyakśaṃ jyotir vaiśvānaram urv antarikṣaṃ vīhi, adityā va upasthe sādayāmi"
  },
  {
    "reference": "MS_1,1.6",
    "page": "I,3",
    "text": "agnaye vo juṣṭān prokṣāmi, amuṣmai vo juṣṭān yad vo 'śuddha ālebhe tañ śundhadhvam adityās tvag asi, avadhūtaṃ rakṣas, avadhūtārātis, adityās tvag asi prati tvādityās tvag vettu pṛthugrāvāsi vānaspatyaḥ prati tvādityās tvag vettu, agner jihvāsi vāco visarjanam āyuṣe vas, bṛhadgrāvāsi vānaspatyas, devebhyo havyaṃ śamīṣva suśami śamīṣva kuṭarur asi madhujihvas tvayā vayaṃ saṃghātaṃsaṃghātaṃ jeṣma, iṣam āvada, ūrjam āvada rāyaspoṣam āvada"
  },
  {
    "reference": "MS_1,1.7",
    "page": "I,4",
    "text": "varṣavṛddham asi prati tvā varṣavṛddhaṃ vettu parāpūtaṃ rakṣaḥ parāpūtārātiḥ praviddho rakṣasāṃ bhāgas, adityās tvag asi, avadhūtaṃ rakṣas, avadhūtārātis, adityās tvag asi prati tvādityās tvag vettu dhiṣaṇāsi pārvatī prati tvādityās tvag vettu dhiṣaṇāsi pārvatī prati tvā pārvatī vettu, adityāḥ skambho 'si dhānyam asi dhinuhi devān prāṇāya tvā, apānāya tvā vyānāya tvā dīrghām anu prasṛtiṃ saṃspṛśethām āyuṣe vas, mitrasya vaś cakṣuṣāvekṣe devo vaḥ savitā hiraṇyapāṇir upagṛhṇātu"
  },
  {
    "reference": "MS_1,1.8",
    "page": "I,4",
    "text": "pūṣṇas tāny api vrata indravāyū vimuñcatām"
  },
  {
    "reference": "MS_1,1.9",
    "page": "I,5",
    "text": "devas tvā savitā śrapayatu varṣiṣṭhe adhi nāke pṛthivyās, agne brahma gṛhṇīṣva"
  },
  {
    "reference": "MS_1,1.10",
    "page": "I,5",
    "text": "tām airayaṃś candramasi svadhābhis tāṃ dhīrāsaḥ kavayo 'nudiśyāyajanta"
  },
  {
    "reference": "MS_1,1.11",
    "page": "I,5",
    "text": "devīr āpaḥ śuddhā yūyaṃ devān yuyudhvam, śuddhā vayaṃ supariviṣṭāḥ pariveṣṭāro vo bhūyāsma kṛṣṇo 'sy ākhareṣṭhas, agnaye ghṛtaṃ bhava vedir asi barhiṣe tvā juṣṭaṃ prokṣāmi barhir asi vedyai tvā juṣṭaṃ prokṣāmi svāhā pitṛbhyo gharmapāvabhyaḥ"
  },
  {
    "reference": "MS_1,1.12",
    "page": "I,5",
    "text": "viṣṇūni stha vaiṣṇavāni dhāmāni stha prājāpatyāni"
  },
  {
    "reference": "MS_1,1.13",
    "page": "I,9",
    "text": "devā gātuvido gātuṃ vittvā gātum ita manasaspate sudhātv imaṃ yajñaṃ divi deveṣu vāte dhāḥ svāhā"
  },
  {
    "reference": "MS_1,2.1",
    "page": "I,10",
    "text": "tasya te pavitrapate pavitreṇa yasmai kaṃ pune tañ śakeyam"
  },
  {
    "reference": "MS_1,2.2",
    "page": "I,11",
    "text": "svāhā yajñaṃ manasaḥ svāhā divaḥ svāhā pṛthivyāḥ svāhoror antarikṣāt svāhā vātāt parigṛhṇāmi svāhā"
  },
  {
    "reference": "MS_1,2.3",
    "page": "I,12",
    "text": "pūṣā sanīnām, somo rādhasām, mā pṛṇan pūrtyā virādhiṣṭa mā vayam āyuṣā varcasā ca rāsveyat soma, ā bhūyo bhara devaḥ savitā vasor vasudāvā vāyur gopās tvaṣṭādhipatiḥ puṣā pratigrahītā devīr āpo apāṃ napād ya ūrmir haviṣya indriyāvān madintamas taṃ vo mā kramiṣam, yāḥ paśūnām ṛṣabhe vācas tāḥ sūryo agre śukro agre tāḥ prahiṇomi yathābhāgaṃ vo atra śivā naḥ punar āyantu vācas, vāyave tvā varuṇāya tvā rudrāya tvā nirṛtyai tvā, indrāya tvā marudbhyas tvā"
  },
  {
    "reference": "MS_1,2.4",
    "page": "I,13",
    "text": "iyaṃ te śukra tanūr idaṃ varcas tayā saṃbhava bhrājaṃ gacha jūr asi dhṛtā manasā juṣṭā viṣṇave tasyās te satyasavasaḥ prasave tanvo yantram aśīya svāhā śukram asi candram asi, amṛtam asi vaiśvadevam asi cid asi manāsi dhīr asi dakṣiṇāsi yajñiyāsi kṣatriyāsi, aditir asy ubhayataḥśīrṣṇī sā naḥ suprācī supratīcī bhava mitras tvā padi badhnātu pūṣādhvanaḥ pātu, indrāyādhyakṣāya, anu tvā mātā manyatām anu pitā, anu bhrātā sagarbhyas, anu sakhā sayūthyaḥ sā devi devam achehi, indrāya somam, rudras tvāvartayatu svasti somasakhā punar ehi vasvy asi rudrāsi, aditir asi, ādityāsi candrāsi rudrāsi bṛhaspatiṣ ṭvā sumne ramṇātu rudro vasubhir ācake pṛthivyās tvā mūrdhann ājigharmi yajñiyā iḍāyās pade ghṛtavati svāhā, asme ramasva, asme te rāyas tava rāyas tavatava rāyas, mā rāyaspoṣeṇa viyauṣma tvaṣṭrimantas tvā sapema"
  },
  {
    "reference": "MS_1,2.5",
    "page": "I,14",
    "text": "prajābhyas tvā prajās tvānuprāṇantu prajāḥ pāhi śukraṃ te śukra śukreṇa candraṃ candreṇāmṛtam amṛtena krīṇāmi deva soma śakma yat te gos, asme te candrāṇi tapasas tanūr asi prajāpater varṇaḥ sahasrapoṣaṃ puṣyantī parameṇa paśunā krīyasva, asme te bandhuḥ suvāṅ nabhrāḍ aṅghāre bambhāre 'star ahasta kṛśāno, ete vaḥ somakrayaṇās tān rakṣadhvam, mā vo dabhan duścakṣā vo māvakśat"
  },
  {
    "reference": "MS_1,2.6",
    "page": "I,16",
    "text": "vicṛtto varuṇasya pāśaḥ pratyasto varuṇasya pāśas, namo varuṇasya pāśāya, agnes tanūr asi viṣṇave tvā somasya tanūr asi viṣṇave tvā, atither ātithyam asi viṣṇave tvā, agnaye tvā rāyaspoṣade viṣṇave tvā śyenāya tvā somabhṛte viṣṇave tvā vāruṇam asi varuṇo 'si dhṛtavratas, varuṇasya ṛtasadanam āsīda varuṇāya tvā"
  },
  {
    "reference": "MS_1,2.7",
    "page": "I,16",
    "text": "yā te agne rajāśayā yā te agne harāśayā yā te agne rudriyā tanūs tayā naḥ pāhi tasyai te svāhā"
  },
  {
    "reference": "MS_1,2.8",
    "page": "I,16",
    "text": "vātajūto yo abhirakṣati tmanā prajāḥ piparti bahudhā virājati"
  },
  {
    "reference": "MS_1,2.9",
    "page": "I,16",
    "text": "yasyoruṣu triṣu vikramaṇeṣv adhikṣiyanti bhuvanāni viśvā"
  },
  {
    "reference": "MS_1,2.10",
    "page": "I,16",
    "text": "kṛṇvāno anyaṃ adharānt sapatnān"
  },
  {
    "reference": "MS_1,2.11",
    "page": "I,21",
    "text": "indrāya tvā, indrasya syūr asi, indrasya dhruvo 'si, aindram asi, indrāya tvā rakṣoghno vo valagaghnaḥ prokṣāmi vaiṣṇavān rakṣohaṇaṃ tvā valagahanam avasiñcāmi vaiṣṇavam, rakṣohaṇaṃ tvā valagahanam avastṛṇāmi vaiṣṇavam, rakṣoghnī vāṃ valagaghnī upadadhāmi vaiṣṇavī rakṣoghnī vāṃ valagaghnī paryūhāmi vaiṣṇavī rakṣohaṇaṃ tvā valagahanam āstṛṇāmi vaiṣṇavam"
  },
  {
    "reference": "MS_1,2.12",
    "page": "I,21",
    "text": "vibhūr asi pravāhaṇas, vahnir asi havyavāhanaḥ śvātro 'si pracetās tutho 'si viśvavedās, avasyur asi duvasvān aṅghārir asi bambhāris, uśig asi kaviḥ śundhyur asi mārjālīyaḥ samrāḍ asi kṛśānuḥ pariṣadyo 'sy āstavyas, nabho 'si pratakvā, asaṃmṛṣṭo 'si havyasūdanaḥ sagaro 'si viśvavedās, ṛtadhāmāsi svarjyotiḥ samudro 'si viśvavyacās, ajo 'sy ekapāt, ahir asi budhnyaḥ kavyo 'si kavyavāhanas, raudreṇānīkena pāhi māgne pipṛhi mā namas te astu mā mā hiṃsīḥ"
  },
  {
    "reference": "MS_1,2.13",
    "page": "I,21",
    "text": "urv antarikṣaṃ vīhi, adityāḥ sadā āsīda deva savitar eṣa te somas taṃ rakṣasva mā tvā dabhan duścakṣās te māvakśat, etat tvaṃ deva soma devān upāvṛta, idam ahaṃ manuṣyānt saha rāyaspoṣeṇa prajayā copāvarte namo devebhyaḥ svadhā pitṛbhyas, nir varuṇasya pāśād amukṣi svar abhivyakśaṃ jyotir vaiśvānaram agne vratapate yā tava tanūr mayy abhūd eṣā sā tvayi, agne vratapate yā mama tanūs tvayy abhūd iyaṃ sā mayi punar nau vratapate vratinor vratāni yathāyathaṃ nau vratapate vratinor vratāni vi vratāni sṛjāvahai"
  },
  {
    "reference": "MS_1,2.14",
    "page": "I,24",
    "text": "parivīr asi pari tvā daivīr viśo vyayantām, parīmaṃ yajamānaṃ manuṣyāḥ saha rāyaspoṣeṇa prajayā ca vyayantām, divaḥ sānūpeṣa divaṃ te dhūmo gachatu, antarikṣaṃ jyotiḥ pṛthivīṃ bhasma svāhā"
  },
  {
    "reference": "MS_1,2.15",
    "page": "I,24",
    "text": "yo no dveṣṭy adharaḥ sa padyatāṃ tasmin pāśān pratimuñcāma etān"
  },
  {
    "reference": "MS_1,2.16",
    "page": "I,24",
    "text": "urv antarikṣaṃ vīhi pratyuṣṭaṃ rakṣaḥ pratyuṣṭārātis, vāyoḥ stokānām, prayutā dveṣāṃsi svāhordhvanabhasaṃ mārutaṃ devaṃ gachatam"
  },
  {
    "reference": "MS_1,2.17",
    "page": "I,24",
    "text": "devatrā yantam avase sakhāyo anu tvā mātā pitaro madantu"
  },
  {
    "reference": "MS_1,2.18",
    "page": "I,24",
    "text": "yo asmān dveṣṭi yaṃ ca vayaṃ dviṣmaḥ"
  },
  {
    "reference": "MS_1,3.1",
    "page": "I,30",
    "text": "juṣṭo vāco bhūyāsam, juṣṭo vācaspatis, yad vāco madhumat tasmai svāhā svāhā sarasvatyai"
  },
  {
    "reference": "MS_1,3.2",
    "page": "I,30",
    "text": "nigrābhyāḥ stha devaśrutas tarpayata mā, āyur me tarpayata tarpayata mā prāṃaṃ me tarpayata tarpayata mā, apānaṃ me tarpayata tarpayata mā vyānaṃ me tarpayata tarpayata mā cakṣur me tarpayata tarpayata mā śrotraṃ me tarpayata tarpayata mā mano me tarpayata tarpayata mā vācam me tarpayata tarpayata mā, ātmānaṃ me tarpayata tarpayata mā prajāṃ me tarpayata tarpayata mā gṛhān me tarpayata tarpayata mā paśūn me tarpayata tarpayata mā gaṇair mā mā vitītṛṣata tarpayata mā"
  },
  {
    "reference": "MS_1,3.3",
    "page": "I,31",
    "text": "yat te soma divi jyotir yat pṛthivyāṃ yad urā antarikṣe tenāsmai yajñapataya uru rāye kṛdhi, adhi dhātre vocas, mā bhais, mā saṃvikthās, ūrjaṃ dhatsva, ūrjam asmāsu dhehi dhiṣaṇe īḍite īḍethām ūrjaṃ dadhāthām ūrjam asmāsu dhattam, mā vāṃ hiṃsiṣam, māsmān yuvaṃ hiṃsiṣṭam"
  },
  {
    "reference": "MS_1,3.4",
    "page": "I,31",
    "text": "madhumatīr nā iṣas kṛdhi svāṃkṛto 'si, urv antarikṣaṃ vīhi viśvebhya indriyebhyo divyebhyaḥ pārthivebhyas, manas tvāṣṭu svāhā tvā subhava sūryāya devebhyas tvā marīcipebhyaḥ prāṇāya tvā yat te somādābhyaṃ nāma jāgṛvi tasmai te soma somāya svāhā prāg apāg adharāg udag etās tvā diśā ādhāvantu, amba nismara sam arir vidām"
  },
  {
    "reference": "MS_1,3.5",
    "page": "I,31",
    "text": "vāk tvāṣṭu svāhā tvā subhava sūryāya devebhyas tvā marīcipebhyas, apānāya tvā"
  },
  {
    "reference": "MS_1,3.6",
    "page": "I,31",
    "text": "upayāmagṛhīto 'si vāyava indravāyubhyāṃ tvā, eṣa te yoniḥ sajoṣobhyāṃ tvā"
  },
  {
    "reference": "MS_1,3.7",
    "page": "I,33",
    "text": "upayāmagṛhīto asi mitrāvaruṇābhyāṃ tvā, eṣa te yonir ṛtāyubhyāṃ tvā"
  },
  {
    "reference": "MS_1,3.8",
    "page": "I,33",
    "text": "upayāmagṛhīto 'si, aśvibhyāṃ tvā, eṣa te yonis, mādhvībhyāṃ tvā"
  },
  {
    "reference": "MS_1,3.9",
    "page": "I,33",
    "text": "upayāmagṛhīto 'si viṣṇos tvorukrame gṛhṇāmi viṣṇa urukramaiṣa te somas taṃ rakṣasva mā tvā dabhan duścakṣās te māvakśat, ayaṃ vasuḥ purovasur vākpā vācaṃ me pātu, ayaṃ vasur vidadvasuś cakṣuṣpāś cakṣur me pātu, ayaṃ vasuḥ saṃyadvasuḥ śrotrapāḥ śrotraṃ me pātu"
  },
  {
    "reference": "MS_1,3.10",
    "page": "I,34",
    "text": "upayāmagṛhīto 'si śaṇḍāya tvā, eṣa te yonis, vīratāyai tvā"
  },
  {
    "reference": "MS_1,3.11",
    "page": "I,34",
    "text": "upayāmagṛhīto 'si markāya tvā, eṣa te yoniḥ prajābhyas tvā"
  },
  {
    "reference": "MS_1,3.12",
    "page": "I,34",
    "text": "yo madhyamo varuṇo mitro agnis tasmā indrāya sutam ājuhota tasmai sūryāya sutam ājuhota"
  },
  {
    "reference": "MS_1,3.13",
    "page": "I,34",
    "text": "upayāmagṛhīto 'si, āgrāyāṇo 'si svāgrāyaṇas, jinva yajñam, jinva yajñapatim abhi savanāni pāhi, atas tvā viṣṇuḥ pātu viśaṃ tvaṃ pāhīndriyeṇa, eṣa te yonis, viśvebhyas tvā devebhyaḥ"
  },
  {
    "reference": "MS_1,3.14",
    "page": "I,34",
    "text": "eṣa te yonis, indrāya tvā, upayāmagṛhīto 'si devebhyas tvā devāyuvaṃ gṛhṇāmi punarhavir asi devebhyas tvā devāyuvaṃ pṛṇacmi yajñasyāyuṣe"
  },
  {
    "reference": "MS_1,3.15",
    "page": "I,34",
    "text": "divi divyān dṛṃhāntarikṣe antarikṣyān pṛthivyāṃ pārthivān"
  },
  {
    "reference": "MS_1,3.16",
    "page": "I,34",
    "text": "upayāmagṛhīto 'si madhave tvā mādhavāya tvā śukrāya tvā śucaye tvā nabhase tvā nabhasyāya tvā, iṣāya tvā, ūrjāya tvā sahase tvā sahasyāya tvā tapase tvā tapasyāya tvā"
  },
  {
    "reference": "MS_1,3.17",
    "page": "I,34",
    "text": "upayāmagṛhīto 'si, indrāgnibhyāṃ tvā, eṣa te yonis, indrāgnibhyāṃ tvā"
  },
  {
    "reference": "MS_1,3.18",
    "page": "I,37",
    "text": "upayāmagṛhīto 'si viśvebhyas tvā devebhyas, eṣa te yonis, viśvebhyas tvā devebhyaḥ"
  },
  {
    "reference": "MS_1,3.19",
    "page": "I,37",
    "text": "upayāmagṛhīto 'si, indrāya tvā marutvate, eṣa te yonis, indrāya tvā marutvate"
  },
  {
    "reference": "MS_1,3.20",
    "page": "I,37",
    "text": "upayāmagṛhīto 'si, indrāya tvā marutvate, eṣa te yonis, indrāya tvā marutvate"
  },
  {
    "reference": "MS_1,3.21",
    "page": "I,37",
    "text": "upayāmagṛhīto 'si, indrāya tvā marutvate, eṣa te yonis, indrāya tvā marutvate"
  },
  {
    "reference": "MS_1,3.22",
    "page": "I,38",
    "text": "upayāmagṛhīto 'si, indrāya tvā marutvate, eṣa te yonis, indrāya tvā marutvate"
  },
  {
    "reference": "MS_1,3.23",
    "page": "I,38",
    "text": "upayāmagṛhīto 'si, indrāya tvā marutvate, eṣa te yonis, indrāya tvā marutvate"
  },
  {
    "reference": "MS_1,3.24",
    "page": "I,38",
    "text": "upayāmagṛhīto 'si mahendrāya tvā, eṣa te yonis, mahendrāya tvā"
  },
  {
    "reference": "MS_1,3.25",
    "page": "I,38",
    "text": "upayāmagṛhīto 'si mahendrāya tvā, eṣa te yonis, mahendrāya tvā"
  },
  {
    "reference": "MS_1,3.26",
    "page": "I,39",
    "text": "udno divyasya no dhātar īśāno viṣyā dṛtim"
  },
  {
    "reference": "MS_1,3.27",
    "page": "I,39",
    "text": "upayāmagṛhīto 'si sāvitro 'si janadhāyās, jinva yajñam, jinva yajñapatim abhi savanāni pāhi, atas tvā viṣṇuḥ pātu viśaṃ tvaṃ pāhīndriyeṇa"
  },
  {
    "reference": "MS_1,3.28",
    "page": "I,40",
    "text": "eṣa te yonis, viśvebhyas tvā devebhyaḥ"
  },
  {
    "reference": "MS_1,3.29",
    "page": "I,40",
    "text": "agnā3i patnīvā3nt sajūs tvaṣṭrā somaṃ piba"
  },
  {
    "reference": "MS_1,3.30",
    "page": "I,40",
    "text": "haryor dhānā harivatīḥ sahasomā indrāya rayyai tvā poṣāya tvā"
  },
  {
    "reference": "MS_1,3.31",
    "page": "I,41",
    "text": "upayāmagṛhīto 'si agnaye tvāyuṣmate, eṣa te yonis, agnaye tvāyuṣmate"
  },
  {
    "reference": "MS_1,3.32",
    "page": "I,41",
    "text": "upayāmagṛhīto 'si, indrāya tvaujasvate, eṣa te yonis, indrāya tvaujasvate"
  },
  {
    "reference": "MS_1,3.33",
    "page": "I,41",
    "text": "upayāmagṛhīto 'si sūryāya tvā bhrājasvate, eṣa te yoniḥ sūryāya tvā bhrājasvate"
  },
  {
    "reference": "MS_1,3.34",
    "page": "I,41",
    "text": "upayāmagṛhīto 'si, indrāya tvā harivate, eṣa te yonis, indrāya tvā harivate"
  },
  {
    "reference": "MS_1,3.35",
    "page": "I,41",
    "text": "tāsām ekām adadhur martye bhujaṃ lokam u dve upa jāmī īyatuḥ"
  },
  {
    "reference": "MS_1,3.36",
    "page": "I,43",
    "text": "kakubhaṃ rūpaṃ vṛṣabhasya rocate bṛhat, vasūnām ādhītau rudrāṇāṃ karmann ādityānāṃ cetasi, indrāya tvā vibhūvase juhomi, uśik tvaṃ deva soma gāyatreṇa chandasāgner dhāmopehi vaśī tvaṃ deva soma traiṣṭubhena chandasendrasya dhāmopehi, asmatsakhā deva soma jāgatena chandasā viśveṣāṃ devānāṃ priyaṃ pāthā upehi"
  },
  {
    "reference": "MS_1,3.37",
    "page": "I,43",
    "text": "vi svaḥ paśya vyantarikṣam, yatasva sadasyais, asmadrātā madhumatīr devatrā gachata pradātāram āviśata, anavahāyāsmān devagānena pathā sukṛtāṃ loke sīdata tan naḥ saṃskṛtam"
  },
  {
    "reference": "MS_1,3.38",
    "page": "I,43",
    "text": "yajña yajñaṃ gacha yajñapatiṃ gacha svaṃ yoniṃ gacha svāhā, eṣa te yajño yajñapate sahasūktavākaḥ suvīras tena saṃbhava bhrājaṃ gacha devā gātuvido gātuṃ vittvā gātum ita manasaspate sudhātv imaṃ yajñaṃ divi deveṣu vāte dhāḥ svāhā"
  },
  {
    "reference": "MS_1,3.39",
    "page": "I,43",
    "text": "payasvān agnā āgamaṃ taṃ mā saṃsṛja varcasā"
  },
  {
    "reference": "MS_1,4.1",
    "page": "I,48",
    "text": "tasya mā yajñasyeṣṭasya vītasya draviṇehāgamyāt, vasur yajñas, vasumān yajñas tasya mā yajñasya vasor vasumato vasv ihāgachatu, ado māgachatu, ado māgamyāt"
  },
  {
    "reference": "MS_1,4.2",
    "page": "I,48",
    "text": "saṃ yajñapatir āśiṣā sad asi san me bhūyāḥ pūrṇam asi pūrṇaṃ me bhūyāḥ sarvam asi sarvaṃ me bhūyās, akṣitam asi, akṣitaṃ me bhūyāḥ prācyā diśā devā ṛtvijo mārjayantām, dakṣiṇayā diśā māsāḥ pitaro mārjayantām, pratīcyā diśā gṛhāḥ paśavo mārjayantām udīcyā diśāpā oṣadhayo vanaspatayo mārjayantām ūrdhvayā diśā yajñaḥ saṃvatsaro mārjayatām, viṣṇuḥ pṛthivyāṃ vyakraṃsta gāyatreṇa chandasā nirbhaktaḥ sa yaṃ dviṣmas, viṣṇur antarikṣe vyakraṃsta traiṣṭubhena chandasā nirbhaktaḥ sa yaṃ dviṣmas, viṣṇur divi vyakraṃsta jāgatena chandasā nirbhaktaḥ sa yaṃ dviṣmas, aganma svaḥ saṃ jyotiṣābhūma, idam aham amuṣya prāṇaṃ niveṣṭayāmi tejo 'si sam ahaṃ prajayā saṃ mayā prajā sam ahaṃ paśubhiḥ saṃ mayā paśavas, agne gṛhapate sugṛhapatir ahaṃ tvayā gṛhapatinā bhūyāsam, sugṛhapatis tvaṃ mayā gṛhapatinā bhūyās, asthūri ṇau gārhapatyaṃ dīdāyañ śataṃ himā dvāyū rādhāṃsi saṃprñcānā asaṃpṛñcānau tanvas, asā anu mā tanu, achinno divyas tantur mā mānuṣaś chedi divyād dhāmno mā chitsi mā mānuṣāt, jyotiṣe tantave tvā"
  },
  {
    "reference": "MS_1,4.3",
    "page": "I,51",
    "text": "ayāḥ san manasā kṛtto 'yāḥ san havyam ūhiṣe, ayā no dhehi bheṣajaṃ svāhā"
  },
  {
    "reference": "MS_1,4.4",
    "page": "I,51",
    "text": "bhūr asmākam, havyaṃ devānām āśiṣo yajamānasya devatābhyas tvā devatābhir gṛhṇāmi"
  },
  {
    "reference": "MS_1,4.5",
    "page": "I,51",
    "text": "samṛtayajño vā eṣa yad darśapūrṇamāsau kasya vāha yakṣyamāṇasya devatā yajñam āgachanti kasya vā na bahūnāṃ samānam ahar yajamānānām, yaḥ pūrvedyur agniṃ gṛhṇāti sa śvo bhūte devatā abhiyajate mamāgne varco vihaveṣv astv iti pūrvam agniṃ gṛhṇāti devatā vā etat pūrvedyur agrahīt tāḥ śvo bhūte 'bhiyajate barhiṣā vai pūrṇamāse vratam upayanti vatsair amāvāsyāyām, purā vatsānām apākartor daṃpatī aśnīyātām, hastā avanijya dakṣiṇato 'gnim upatiṣṭheta, agne vratapate vratam ālapsye, iti, agnir vai devānāṃ vratapatir brāhmaṇo vratabhṛt, vratapataya eva procya vratam ālabhate, agniṃ hotāram upa taṃ huve, iti yena havir nirvapsyant syāt tad abhimṛśet, devatānāṃ vā eṣa grahas, devatā vā etad agrahīt, yunajmi tvā brahmaṇā daivyena, iti paridhiṣu paridhīyamāṇeṣu vadet, agner vā eṣa yogas, agnim etad yunakti yunakto 'smai havyaṃ vahati, asmāsv indra indriyaṃ dadhātu, iti, iḍāyām upahūyamānāyāṃ vadet, iḍāyā vā eṣa dohās, iḍāṃ vā etad duhe, atho indriyaṃ vā iḍā, indriyam evātman dhatte, ām āśiṣo dohakāmās, iti, āśiṣo vai dohakāmā yajamānam abhisarpanti tā dakṣiṇato yajamānalokam upatiṣṭhate tā yathā dhenavo 'dugdhā apakrāmanty evam asmād āśiṣo 'dugdhā apakrāmanti ya evaṃ na veda, atha ya evaṃ vedāśiṣa eva duhe sā me satyāśīr devān gamyāt, iti prastare prahriyamāṇe vadet satyāṃ vā etad āśiṣaṃ devān gamayitvātha varaṃ vṛṇīte, etad dha sma vā āhaupāvir jānaśruteyaḥ sahasreṇeṣṭvā kam u ṣvid ato 'dhi varaṃ variṣyāmahe, iti sahasreṇa yakṣīya, iti ha sma vāva tataḥ purāha vi te muñcāmi raśanāṃ vi raśmīn iti paridhiṣu prahriyamāṇeṣu vadet, devatā vā etat svargaṃ lokaṃ gamayitvā pratiṣṭhāpya vyamauk, iṣṭo yajño bhṛgubhir iti yajñasya vā eṣa dohas, yajñam etad duhe, etad dha sma vā āha kapivano bhauvāyanaḥ kim u sa yajñena yajeta yo gām iva yajñaṃ na duhīta sudohataro hi gor iti"
  },
  {
    "reference": "MS_1,4.6",
    "page": "I,51",
    "text": "saṃ yajñapatir āśiṣā, iti yajamāno yajamānabhāgaṃ prāśnāti yajamāno vai yajñapatis, yajño yajamānabhāgas, yad yajamāno yajamānabhāgaṃ prāśnāti yajñapatā eva yajñaṃ pratiṣṭhāpayati yadi pravaset samiṣṭayajuṣā saha juhuyāt, agnā eva yajñaṃ pratiṣṭhāpayati yad dhavir nirvapsyann agnau niṣṭapati, agner eva yajñaṃ nirmimīte, atha yad dhavir nirvapsyan yajamānāya prāha yajñapater evādhi yajñaṃ nirmimīte, agnir vai bhūyāṃsaṃ pradahati, etaṃ vai lokaṃ yajamāno nv atimucyate yad etā āpo 'tisṛjyante, achinnaṃ srāvāyitavyās, adbhir vā etad yajamāno 'gner ātmānam antardhatte dvayā vai devā yajamānasya gṛham āgachanti somapā anye 'somapā anye hutādo 'nye 'hutādo 'nye, ete vai devā ahutādo yad brāhmaṇās, etaddevatya eṣa yaḥ purānījānas, ete vā etasya prajāyāḥ paśūnām īśate te 'syāprītā iṣam ūrjam ādāyāpakrāmanti yad anvāhāryam anvāharati tān eva tena prīṇāti dakṣiṇataḥsadbhyaḥ parihartavā āha dakṣiṇāvataiva yajñena yajate, āhutibhir eva devān hutādaḥ prīṇāti te 'smai prītā iṣam ūrjaṃ niyachanti"
  },
  {
    "reference": "MS_1,4.7",
    "page": "I,51",
    "text": "sad asi san me bhūyās, iti, āśiṣo vā etās tā evāvarunddhe pūrṇam asi pūrṇaṃ me bhūyās, iti pūrṇo ha vā amutrāṅgaiḥ saṃbhavati sarvam asi sarvaṃ me bhūyās, iti sarvo ha vā amutrāṅgaiḥ saṃbhavati, akṣitam asy akṣitaṃ me bhūyās, iti, akṣito ha vā amutrāṅgaiḥ saṃbhavati prācyā diśā devā ṛtvijo mārjayantām iti, etā vai yajñasya mṛṣṭayas, etāḥ śāntayas tā baijavāpayo vidām akran, teṣāṃ mṛṣṭo yajñaḥ śānto 'bhūd aghātukaḥ paśupatiḥ paśūn, tad ya evaṃ veda mṛṣṭa evāsya yajñaḥ śānto bhavaty aghātukaḥ paśupatiḥ paśūn viṣṇuḥ pṛthivyāṃ vyakraṃsta gāyatreṇa chandasā, iti viṣṇumukhā vai devā asurān ebhyo lokebhyaḥ praṇudya svargaṃ lokam āyan, tad viṣṇumukho vā etad yajamāno bhrātṛvyam ebhyo lokebhyaḥ praṇudya svargaṃ lokam eti, aganma svar iti svargam eva lokam eti saṃ jyotiṣābhūma, iti jyotir hi svargo lokas, idam aham amuṣya prāṇaṃ niveṣṭayāmi, iti prāṇam evāsya niveṣṭayati, itthaṃ paryāvartate, evaṃ hi yajñaḥ paryāvartate, atho amuṣya vā etad ādityasyāvṛtam anu paryāvartate tejo 'si, ity āha tejo hy agniḥ sa vai hitvā prajāṃ ca paśūṃś ca svar eti yad āha sam ahaṃ prajayā saṃ mayā prajā sam ahaṃ paśubhiḥ saṃ mayā paśavas, iti prajāyāṃ caiva paśuṣu ca pratitiṣṭhati, agne gṛhapate sugṛhapatir ahaṃ tvayā gṛhapatinā bhūyāsam, sugṛhapatis tvaṃ mayā gṛhapatinā bhūyās, iti, agrahaṇau saṃjīryataḥ sarvam āyur itas, nārtiṃ nītaḥ putrasya nāma gṛhṇāti prajām evānu samatānīt sa vai mānuṣam evābhy upāvartate manuṣyasya hi nāma gṛhṇāti yad āha, achinno divyas tantur mā mānuṣaś chedi, iti divyaṃ caiva mānuṣaṃ ca samatānīt, divyād dhāmno mā chitsi mā mānuṣāt, iti, ubhā imaṃ lokaṃ jayataḥ saha svarge loke bhavataḥ"
  },
  {
    "reference": "MS_1,4.8",
    "page": "I,51",
    "text": "iti ya eva devā yajñahanaś ca yajñamuṣaś ca pṛthivyāṃ tāṃs tīrtvāntarikṣam āruhat, ya eva devā yajñahanaś ca yajñamuṣaś cāntarikṣe tāṃs tīrtvā divam agan ya eva devā yajñahanaś ca yajñamuṣaś ca divi tāṃs tīrtvā sajātānāṃ madhye śraiṣṭhyā ādhād enam, śiro vā etad yajñasya yat puroḍāśaḥ keśā vedas, yad vedena puroḍāśaṃ saṃmārṣṭi yajñasya sarvatvāya, atho medhyatvāya yajño vai devebhyas tiro 'bhavat taṃ devā vedenāvindan, tad vedasya vedatvam, yad vedena vedyām āste yajñam evāsmai vindati patnyai vedaṃ prayachati duranuvedo vā amutra yajñas, yajñam evāsmai vindati triḥ prayachati triṣatyā hi devās, upasthā āsyate pumāṃsaṃ jānukā bhavati paśavo vai vedas, oṣadhayo hy eṣa eṣa khalu vai paśūnāṃ loko yad antarāgnī sve vā etal loke yajamāno bhrātṛvyasya paśūn vṛṅkte, ardhamāse'rdhamāse vai yajño vichidyate saṃtatam āhavanīyāt stṛṇann eti yajñasya saṃtatyai taṃ saṃtatam uttare 'rdhamāse 'bhiyajate gomaṃ agne 'vimaṃ aśvī yajñas, iti gomantam evāvimantam aśvinaṃ yajñam akar iḍāvān eṣo asura prajāvān dīrgho rayiḥ pṛthubudhnaḥ sabhāvān iti, āśiṣam evāśāste saṃ patnī patyā sukṛteṣu gachatām iti, eṣa vai patnyā yajñasyānvārambhaḥ saha svarge loke bhavatas, yā vā etasya patnī saitaṃ saṃprati paścād anvāste yat saṃprati paścād anvāsīta prajām asyā nirdahet, yad āha patni patny eṣa te lokas, iti lokam evāsyā akar anirdāhuko 'syāḥ prajāṃ bhavati yā sarasvatī veśayamanī, iti veśayamanam, veśān evāsmai tena yachati, utāsyājīvantaḥ sajātā upāsate vācam in nv asya brāhmaṇasya vā rājanyasya vopāsmahe, iti māṃsaṃ tu na paceyus tasminn agnau yat paceyuḥ kravyādaṃ kuryus, na hi tasminn agnau māṃsaṃ pacanti yasminn āhutīr juhvati, ayāś cāgne 'sy anabhiśastiś ca, iti, ayā vai nāmaiṣāgneḥ priyā tanūs, ayā maryādhair yeṇa, iti khalu vā āhus, yac caivātra yajñe kriyate yac ca na yāṃ caivātra yajñasya prāyaścittiṃ vidma yāṃ ca na tasyaiṣobhayasya prāyaścittiḥ"
  },
  {
    "reference": "MS_1,4.9",
    "page": "I,51",
    "text": "iti prajñāta ājyagrahaḥ pathāgāt, bhūr asmākam, havyaṃ devānām āśiṣo yajamānasya, iti bhūtim evātmana āśāste havyaṃ devebhyas, āśiṣo yajamānāya devatābhyas tvā devatābhir gṛhṇāmi, iti devatābhya evainaṃ devatābhir agrahīt"
  },
  {
    "reference": "MS_1,4.10",
    "page": "I,58",
    "text": "devatānāṃ vā etad āyatanaṃ yad āhavanīyas, yad antarāgnī tat paśūnām, manuṣyāṇāṃ gārhapatyaḥ pitπṇām odanapacanaḥ sarvā ha vā asya yakṣyamāṇasya devatā yajñam āgachanti ya evaṃ veda pūrvaṃ cāgnim aparaṃ ca paristarītavā āha manuṣyāṇāṃ vai navāvasānaṃ priyam, navāvasānam evākar medhyatvāya, agner jihvāsi vāco visarjanam iti puroḍāśyān āvapati devatānāṃ vā eṣa grahas, devatā vā etad agrahīt, etad dha sma vā āhāruṇa aupaveśis, ahutāsu vā aham āhutiṣu devatā havyaṃ gamayāmi saṃsthitena yajñena saṃsthāṃ gachāni, iti tad ya evaṃ vedāhutāsv evāsyāhutiṣu devatā havyaṃ gachati saṃsthitena yajñena saṃsthāṃ gachati, aulūkhalābhyāṃ vai dṛṣadā haviṣkṛd ehi // iti devā yajñād rakṣāṃsy apāghnata yad aulūkhalā udvādayanti dṛṣadau samāghnanti // haviṣkṛd ehi // ity āha rakṣasām apahatyai, apaḥ praṇīya vācaṃ yachati manasā vai prajāpatir yajñam atanuta, aulūkhalayor udvaditor adhvaryuś ca yajamānaś ca vācaṃ yachetām, prajāpatir eva bhūtvā manasā yajñaṃ tanvāte na sarvāṇi saha yajñāyudhāni prahṛtyāni mānuṣaṃ tat kriyate naikamekam, pitṛdevatyaṃ tat, dvedve saha prahṛtye yājyānuvākyayo rūpam upavasati, ubhayāṃs tena paśūn avarunddhe grāmyāṃs cāraṇyāṃś ca yad grāmyasya nāśnāti tena grāmyān avarunddhe, atha yad āraṇyasyāśnāti tenāraṇyān atho indriyaṃ vā āraṇyam indriyam evātman dhatte na māṣāṇām aśnīyāt, ayajñiyā vai māṣās, na tasya sāyam aśnīyād yasya prātar yakṣyamāṇaḥ syāt, apratijagdhena vai devā havyena vasīyobhūyam agachan pratijagdhenāsurāḥ parābhavan, tad apratijagdhena vā etad dhavyena yajamāno vasīyobhūyaṃ gachati parāsya bhrātṛvyo bhavati yo vai śraddhām anālabhya yajate pāpīyān bhavati, āpo vai śraddhā na vācā gṛhyante na yajuṣā, ati vā etā vācaṃ nedanty ati vartram, manas tu nātinedanti yarhy apo gṛhṇīyād imāṃ tarhi manasā dhyāyet, iyaṃ vā etāsāṃ pātram anayaivainā agrahīt, śraddhām ālabhya yajate na pāpīyān bhavati"
  },
  {
    "reference": "MS_1,4.11",
    "page": "I,58",
    "text": "yajñasya tvā pramayābhimayā parimayonmayā parigṛhṇāmi // iti gāyatrī vai yajñasya pramā triṣṭub abhimā jagatī parimā, anuṣṭub unmā, etāni vai chandāṃsi yajñaṃ vahanti tair evainaṃ parigṛhṇāti"
  },
  {
    "reference": "MS_1,4.12",
    "page": "I,58",
    "text": "bradhna pāhi // iti puroḍāśam abhimṛśet, bhajatāṃ bhāgī mābhāgo bhakta brāhmaṇānām idaṃ haviḥ somyānāṃ somapānām, nehābrāhmaṇasyāpy asti kurvato me mā kṣeṣṭa dadato me mopadasat // iti dakṣiṇīyeṣv eva yajñaṃ pratiṣṭhāpayaty askannam avikṣubdham uta yām abrāhmaṇaḥ prāśnāti sāsya hutaiva bhavati"
  },
  {
    "reference": "MS_1,4.13",
    "page": "I,58",
    "text": "etāṃ saṃkaṣya juhudhi // iti, agnir vai sarvā devatāḥ sarvābhir evāsya devatābhir hutaṃ bhavati pūrṇapātram agnīdhe deyam, saiva tasya prāyaścittis, yajamāno vai juhūs, bhrātṛvya upabhṛt, na prakṣiṇateva hotavyam, yat prakṣiṇīyād yajamānaṃ prakṣiṇīyāt, vyṛṣateva hotavyam, deveṣavo vā etā yad āhutayas, yaṃ dviṣyāt taṃ tarhi manasā dhyāyet, deveṣubhir evainaṃ vyṛṣati stṛṇuta eva paśavo vā āhutayo rudro 'gniḥ sviṣṭakṛt, na saha hotavyam, yat saha juhuyād rudrāyāsya paśūn apidadhyāt, uttarārdhapūrvārdhe hotavyam āhutīnām asaṃsṛṣṭyai, atho evam asya rudraḥ paśūn anabhimānuko bhavati"
  },
  {
    "reference": "MS_1,4.14",
    "page": "I,58",
    "text": "asyā janatāyāḥ śraiṣṭhyāya svāhā // iti juhuyād yatra kāmayeta citram asyāṃ janatāyāṃ syām iti citram aha tasyāṃ janatāyāṃ bhavati śabalaṃ tv asyātman jāyate"
  },
  {
    "reference": "MS_1,4.15",
    "page": "I,58",
    "text": "agnaye bhagine 'ṣṭākapālaṃ nirvaped yaḥ kāmayeta bhagy annādaḥ syām iti prajāpatir vai bhagas, yajñaḥ kratuḥ tasmāt sarvo manyate māṃ bhago 'riṣyati māṃ bhago 'riṣyatīti yad agnaye bhagine bhagam eva sākṣād āptvāvarunddhe bhagy annādo bhavati, ubhau saha darśapūrṇamāsā ālabhyau, ud vā anyaśṛṅge sito mucyate darśo vā etayoḥ pūrvaḥ pūrṇamāsā uttaras, atha pūrṇamāsaṃ pūrvam ālabhante tad ayathāpūrvaṃ kriyate tat pūrṇamāsam ālabhamānaḥ sarasvatyai caruṃ nirvapet sarasvate dvādaśakapālam amāvāsyā vai sarasvatī pūrṇamāsaḥ sarasvān ubhā evainau yathāpūrvaṃ kalpayitvālabhate, ṛddhyai, ṛdhnoty eva, atho mithunatvāya"
  },
  {
    "reference": "MS_1,5.1",
    "page": "I,67",
    "text": "mā mā titīrṣan tārīt"
  },
  {
    "reference": "MS_1,5.2",
    "page": "I,69",
    "text": "mayi vo rāyaḥ śrayantām, sahasrapoṣaṃ vo 'śīya"
  },
  {
    "reference": "MS_1,5.3",
    "page": "I,70",
    "text": "bhuvanam asi sahasrapoṣapuṣi tasya no rāsva tasya te bhaktivāno bhūyāsma, iḍāsi vratabhṛt tvayi vratam, vratabhṛd asi"
  },
  {
    "reference": "MS_1,5.4",
    "page": "I,70",
    "text": "pūṣā mā pathipāḥ pātu pūṣā mā paśupāḥ pātu pūṣā mādhipāḥ pātu prācī dig agnir devatā yo maitasyā diśo abhidāsād agniṃ sā ṛchatu daksiṇā dig indro devatā yo maitasyā diśo abhidāsād indraṃ sā ṛchatu pratīcī diṅ maruto devatā yo maitasyā diśo abhidāsān marutaḥ sā ṛchatu, udīcī diṅ mitrāvaruṇau devatā yo maitasyā diśo abhidāsān mitrāvaruṇau sā ṛchatu, ūrdhvā dik somo devatā yo maitasyā diśo abhidāsāt somaṃ sā ṛchatu dharmo mā dharmaṇaḥ pātu vidharmo mā vidharmaṇaḥ pātu, āyuś ca prāyuś ca cakṣaś ca vicakṣaś ca prāṅ cāpāṅ ca, uruka urukasya te vācā vayaṃ saṃ bhaktena gamemahy agne gṛhapate"
  },
  {
    "reference": "MS_1,5.5",
    "page": "I,70",
    "text": "yasya vā agnihotre stomo yujyate svargam asmai bhavati ayajño vā eṣa yatra stomo na yujyate, upaprayanto adhvaram iti, iyaṃ vā upotis, ita eva somaṃ yunakti, atho imām eva stomam upayunakti, atho yā eva prajā bhūtā nāmanvatīs tā eva stomam upayunakti, asya pratnām anu dyutam iti, asau vai lokaḥ pratnam amuta eva stomaṃ yunakti, atho devā vai pratnam, tān eva stomam upayunakti, ubhayata eva stomaṃ yunaktītas cāmutaś ca devān vā eṣa prayujya svargaṃ lokam eti yad āha, upopen nu maghavan bhūyā in nu tā iti, iyaṃ vā upotis, asyām eva pratitiṣṭhati, atha yad upavat padam āha yā eva prajā ābhaviṣyantīs tā eva stomam upayunakti pari te dūḍabho rathā iti, ubhayata evaitayā stomaṃ yuktaṃ parigṛhṇātītas cāmutaś ca, agnir mūrdheti svargā tena divaḥ kakud iti svargā tena patiḥ pṛthivyā ayam iti mithunā tena, apāṃ retāṃsi jinvatīti retasvatī paśavyā sarvasamṛddhās, gāyatryopāsthita gāyatro hy agnir gāyatrachandāḥ svenaivainaṃ chandasopāsthita, ubhā vām indrāgnī āhuvadhyā iti, ubhau hy etau saha, amuṃ vā ayaṃ divā bhūte praviśati tasmād asau divā rocate, imām asau naktam, tasmād ayaṃ naktam, yad ubhā vām ity āha, ubhā evainā achambaṭkāram upatiṣṭhate, ubhayor lokayo rocate 'smiṃś cāmuṣmiṃś ca triṣṭubhopāsthita, ayam iha prathamo dhāyi dhātṛbhir iti, agnir hy asyāṃ prathamo 'dhīyata hotā yajiṣṭho adhvareṣv īḍyā iti, eṣa hi hotā yajiṣṭho adhvareṣv īḍyas, yam apnavāno bhṛgavo virurucur iti, apnavāno hy etaṃ bhṛgavo vyarocayan vaneṣu citraṃ vibhvaṃ viśeviśā iti, eṣa hīdaṃ sarvaṃ vibhūs, jagatyopāsthita, asya pratnām anu dyutam iti svargo vai lokaḥ pratnam, svarga eva loke pratitiṣṭhati, ayaṃ te yonir ṛtviyā iti, eṣa hy etasya yonir ṛtviyas, agniḥ sūryasya, anuṣṭubhopāsthita"
  },
  {
    "reference": "MS_1,5.6",
    "page": "I,70",
    "text": "ayam iha prathamo dhāyi dhātṛbhir iti garbham evādhāt, asya pratnām anu dyutam iti, udhar evākar ayaṃ te yonir ṛtviyā iti, ajījanac caivāvīvṛdhac ca ṣaḍbhir upatiṣṭhate ṣaḍ vai pṛṣṭhāni pṛṣṭhāny evācīkḷpat, dadhikrāvṇo akāriṣam iti dadhikrāvatyopatiṣṭhate, eṣā vā agner dadhikrāvatī priyā tanūḥ paśavyā sarvasamṛddhā, agner evaitayā priyaṃ dhāmopaiti, atho paśumān bhavati, atho ātmānam evaitayā yajamānaḥ punīte saptabhir upatiṣṭhate saptapadā śakvarī śākvarāḥ paśavaḥ paśūn evāvarunddhe jīryati vā eṣa āhitaḥ paśur hy agnis tad etāny evāgnyādheyasya havīṃṣi saṃvatsaresaṃvatsare nirvapet tena vā eṣa na jīryati tenainaṃ punarṇavaṃ karoti tan na sūrkṣyam etābhir evāgneyapāvamānībhir agnyādheyasya yājyānuvākyābhir upastheyas tena vā eṣa na jīryati tenainaṃ punarṇavaṃ karoti dvādaśabhir upatiṣṭhate dvādaśa māsāḥ saṃvatsaraḥ saṃvatsaram evāptvāvarunddhe, agnīṣomīyayā trayodaśyopastheyas, asti māsas trayodaśas tam evaitayāptvāvarunddhe"
  },
  {
    "reference": "MS_1,5.7",
    "page": "I,75",
    "text": "brahmavādino vadanti kasmāt sāyam agnim upatiṣṭhante kasmāt prātar neti, asau vā ādityaḥ sāyam āsuvati tasmāt sāyam upatiṣṭhante, eṣa prātaḥ prasuvati tasmāt prātar nopatiṣṭhante tasmāt sāyam ahute 'gnihotre 'gnihotriṇā nāśitavyam, tasmād u prātar ahute nāśitavyam, tasmāt sāyam atithaye pratyenasaḥ puṇyatvāt tu prātar dadati prātaravanegena prātar upastheyas, adhiśrita unnīyamāne vā hastā avanenijīta tatra vihavyasya catasrā ṛco vadet prātaravanege catasraḥ prātaravanegena vā anāptam āpnoty anavaruddham avarunddhe tad anāptam evaitenāpnoty anavaruddham avarunddhe, abibhed vā eṣa uddhṛtas taṃ devāś chandobhiḥ paryastṛṇan yad upatiṣṭhate chandobhir evainaṃ paristṛṇāti, ubhayam asmā akar agnīṣomīyayā pūrvapakṣa upastheyas, agnīṣomīyo vai pūrvapakṣas, aparapakṣāyaivainaṃ paridadāti, aindrāgnyāparapakṣa upastheyas, aindrāgno vā aparapakṣaḥ pūrvapakṣāyaivainaṃ paridadāti sarvā ha vā enaṃ devatāḥ saṃpradāyam anapekṣaṃ gopāyanti ya evaṃ vidvān agnim upatiṣṭhate"
  },
  {
    "reference": "MS_1,5.8",
    "page": "I,75",
    "text": "sam aham āyuṣā saṃ varcasā saṃ prajayā saṃ rāyaspoṣeṇa gmīyeti, āśiṣam evāśāste, indhānās tvā śataṃ himā iti pṛtanājid dhy āhūtis tayā rājanyā upatiṣṭheta yadā hi rājanyaḥ pṛtanā jayaty atho bhavati, utārājanyā upatiṣṭheta sarvo hi pṛtanā jigīṣati sarvo bubhūṣati manor vai daśa jāyā āsan daśaputrā navaputrāṣṭaputrā saptaputrā ṣaṭputrā pañcaputrā catuṣputrā triputrā dviputraikaputrā ye navāsaṃs tān eka upasamakrāmat, ye 'ṣṭau tān dvau ye sapta tāṃs trayas, ye ṣaṭ tāṃś catvāras, atha vai pañcaiva pañcāsan, tā imāḥ pañca daśata imān pañca nirabhajan yad eva kiṃca manoḥ svam āsīt tasmāt te vai manum evopādhāvan manā anāthanta tebhya etāḥ samidhaḥ prāyachat tābhir vai te tān niradahan, tābhir enān parābhāvayan parā pāpmānaṃ bhrātṛvyaṃ bhāvayati ya evaṃ vidvān etāḥ samidha ādadhāti, agneḥ samid asi, abhiśastyā mā pāhīti, abhiśastyā enaṃ pāti somasya samid asi paraspā ma edhīti paraspā asya bhavati yamasya samid asi mṛtyor mā pāhīti mṛtyor enaṃ pāti, etad dha sma vā āha nāradas, idaṃ vāvāgnyupasthānam āseti, abhiśastyā enaṃ pāti paraspā asya bhavati mṛtyor enaṃ pāti"
  },
  {
    "reference": "MS_1,5.9",
    "page": "I,77",
    "text": "āyurdhā agne 'si, āyur me dhehīti, āyur evāsmin dadhāti varcodhā agne 'si varco me dhehīti varca evāsmin dadhāti cakṣuṣpā agne 'si cakṣur me pāhīti cakṣur evāsya pāti śrotrapā agne 'si śrotraṃ me pāhīti śrotram evāsya pāti tanūpā agne 'si tanvaṃ me pāhīti tanvam evāsya pāti yan me agna ūnaṃ tanvas tan mā āpṛṇeti yad evāsyātmana ūnaṃ yat prajāyā yat paśūnāṃ tad evaitenāpūrayati tad āpyāyayati, agne yat te tapā iti, etā vā agnes tanvo jyotiṣmatīs, etad dha sma vā āhāruṇa aupaveśis, yān vasīyasaḥ śreyasa ātmano bhrātṛvyān abhiprājānīm ābhiṣ ṭān agnes tanūbhir jyotiṣmatībhiḥ parābhāvayāmeti parā pāpmānaṃ bhrātṛvyaṃ bhāvayati ya evaṃ vidvān agnim upatiṣṭhate, agne rucāṃ pate namas te ruce mayi rucaṃ dhā iti śāntam eva rucam ātman dhatte tejasvī brahmavarcasī bhavati citrāvaso svasti te pāram aśīyeti rātrir vai citrāvasus, ahar arvāgvasus, agnir vai rātris, asā ādityo 'har ete vai bhaṅge te īṭṭe trir āha triṣatyā hi devās, rocate ha vā asya yajño vā brahma vā ya evaṃ veda, ambhaḥ stha, abho vo bhakṣīyeti, ambho hy etās, mahaḥ stha maho vo bhakṣīyeti maho hy etās, ūrjaḥ stha, ūrjaṃ vo bhakṣīyeti, ūrjo hy etās, rāyaspoṣaḥ stha rāyaspoṣaṃ vo bhakṣīyeti rāyaspoṣo hy etās, revatī ramadhvam asmin yonā asmin goṣṭha iti sva evainā yonau sve goṣṭhe saṃveśayati, ayaṃ vo bandhus, ito māpagāta bahvīr bhavata mā mā hāsiṣṭeti, āśiṣam āśāste vatsam ālabhate vatsanikāntā hi paśavas, eṣa vai sahasrapoṣasyeśe puṣyati sahasraṃ na sahasrād avapadyate ya evaṃ veda saṃhitāsi viśvarūpeti rūpeṇarūpeṇa hy eṣā saṃhitā rūpair evaināṃ samardhayati nāmāsām agrahīt, mitram ābhir akṛta, uta hi yadā mitrasya nāma gṛhṇāti mitram evainena kurute"
  },
  {
    "reference": "MS_1,5.10",
    "page": "I,79",
    "text": "sarvā bhavantu no gṛhe // iti, aiḍīś ca vā imāḥ prajā mānavīś ca tā evāvāruddha tā ādyā akṛta, iḍāḥ stha madhukṛtā iti, iḍā hy etā madhukṛtaḥ syonā māviśateraṃmadā iti, iraṃmado hy etās, bhuvanam asi sahasrapoṣapuṣīti bhuvanaṃ hy etat sahasrapoṣapuṣi tasya no rāsva tasya te bhaktivāno bhūyāsmeti, āśiṣam evāśāste, iḍāsi vratabhṛd iti, iḍā hy eṣā vratabhṛt tvayi vrataṃ vratabhṛd asīti vratabhṛd dhy eṣā"
  },
  {
    "reference": "MS_1,5.11",
    "page": "I,79",
    "text": "mahi trīṇām avo 'stv iti prājāpatyena tṛcenopatiṣṭhate prājāpatyā vā imāḥ prajās tā evāvāruddha tā ādyā akṛta, atho prajāpatim evopaiti prajāpatā eva devatāsu pratitiṣṭhati somānaṃ svaraṇam iti brāhmaṇaspatyayopatiṣṭhate brahmaṇi pratitiṣṭhati, atho brahmavarcasam evāvarunddhe yo vai brahmaṇi pratiṣṭhitena spardhate pūrvo 'smāt padyate, ubhayīr vā agnihotriṇi devatā āśaṃsante yābhyaś ca juhoti yābhyaś ca na mitrasya carṣaṇīdhṛtā iti maitryopatiṣṭhate, ubhayata evaitayā mitram akṛtetaś cāmutaś ca kadā cana starīr asīty aindrībhyāṃ bṛhatībhyām upatiṣṭhate, aindrā vai paśavas tān evāvāruddha tān ādyān akṛta pari te dūḍabho rathā iti, asau vā ādityo dūḍabho rathas, eṣa vā imā ubhau lokau samīyate sarvam evaitayā parigṛhṇāti nimrado 'si ny ahaṃ taṃ mṛdyāsaṃ yo asmān dveṣṭi yaṃ ca vayaṃ dviṣma iti pārṣṇyāvagṛhṇīyād yadi pāpīyasā spardheta, abhibhūr asi, abhy ahaṃ taṃ bhūyāsaṃ yo asmān dveṣṭi yaṃ ca vayaṃ dviṣma iti dakṣiṇataḥ pado 'vagṛhṇīyād yadi sadṛśena spardheta prabhūr asi prāhaṃ tam atibhūyāsaṃ yo asmān dveṣṭi yaṃ ca vayaṃ dviṣma iti prapadenāvagṛhṇīyād yadi śreyasā spardheta sarvān evainān abhibhavati sarvān atibhavati sarvān atikrāmati pūṣā mā pathipāḥ pātv iti, iyam eva pūṣā mā paśupāḥ pātv iti, antarikṣam eva pūṣā mādhipāḥ pātv iti, asā eva, imān eva lokān upāsarat, ebhyo lokebhya ātmānaṃ paridhatte, ahiṃsāyai prācī dig agnir devateti tanūpānām eva dikṣu nidhatte, atha yena spardhate yena vā vyabhicarate sa etā eva devatā ṛtvā pūrvaḥ parābhavati sapta vai puruṣe mahimānas te vā eneneḍyās te vai te saptaṛṣaya eva prāṇā vai saptaṛṣayaḥ prāṇān vā etad īṭṭe, īṭṭe ha vai svān prāṇān vṛṅkte bhrātṛvyasya prāṇān nainam abhidāsant stṛṇute ya evaṃ veda dharmo mā dharmaṇaḥ pātu vidharmo mā vidharmaṇaḥ pātu, āyuś ca prāyuś ca cakṣaś ca vicakṣaś ca prāṅ cāpāṅ coruka iti, ayaṃ vā urukas, eṣa vibhajati tad yad eṣa bhajati tad etasminn eva punar ābhajati, agne gṛhapate 'gniṃ samindhe yajamānas, etad vai yajamānasya svaṃ yad agnis, etad agner yad yajamānas, āyatanam iva vā etat kriyate jyotiṣe tantave tvety antarāgnī upaviśya vadet, yām eva pura āśiṣam āśāste yāṃ paścāt tām ātman dhatte"
  },
  {
    "reference": "MS_1,5.12",
    "page": "I,79",
    "text": "dadan mā iti vai dīyate sadadi vā eṣa dadāti yo 'gnihotraṃ juhoti yadyat kāmayeta tattad aghihotry agniṃ yāced upa hainaṃ tan namati tad āhus, ṛchati vā eṣa devān ya enānt sadadi yācatīti tasmāt tarhi nopastheyas, yamo vā amriyata te devā yamyā yamam apābruvan, tāṃ yad apṛchant sābravīt, adyāmṛteti te 'bruvan na vā iyam imam itthaṃ mṛṣyate rātrīṃ sṛjāmahā iti, ahar vāva tarhy āsīn na rātris te devā rātrim asṛjanta tataḥ śvastanam abhavat tataḥ sā tam amṛṣyata tasmād āhus, ahorātrāṇi vāvāghaṃ marṣayantīti sā vai rātriḥ sṛṣṭā paśūn abhisamamīlat te devāś chandobhir eva paśūn anvapaśyan, chandobhir enān punar upāhvayanta yad upatiṣṭhate chandobhir vā etat paśūn anupaśyati chandobhir enān punar upahvayate, atho āhus, varuṇo vai sa tad rātrir bhūtvā paśūn agrasateti te devāś chandobhir eva varuṇāt prāmuñcaṃś chandobhir enān punar upāhvayanta yad upatiṣṭhate chandobhir vā etad varuṇāt paśūn pramuñcati chandobhir enān punar upahvayate yajñoyajño vai samṛchate, athākasyavido manyante soma eva samṛchatā iti, agnīṣomīyāyāḥ purastād vihavyasya catasrā ṛco vadet, āgneyasya puroḍāśasya dve yājyānuvākye kuryāt, etenaiva havīṃṣy āsannāny abhimṛśet, vṛṅkte 'nyasya yajñaṃ nāsyānyo yajñaṃ vṛṅkte sayajño bhavaty ayajñā itaraḥ"
  },
  {
    "reference": "MS_1,5.13",
    "page": "I,82",
    "text": "yat tvemahe prati tan no juṣasva śaṃ no bhava dvipade śaṃ catuṣpade"
  },
  {
    "reference": "MS_1,5.14",
    "page": "I,84",
    "text": "avinaṣṭān avihrutān pūṣainān abhyarakṣīd āsmākaṃ punar āgamāt // iti, ahorātre vai mitrāvaruṇau paśavaḥ pūṣā, ahorātrābhyāṃ caiva mitrāvaruṇābhyāṃ ca gṛhān guptān ātman dhatte"
  },
  {
    "reference": "MS_1,6.1",
    "page": "I,85",
    "text": "agnā āyūṃṣi pavase, agnir ṛṣis, agne pavasva"
  },
  {
    "reference": "MS_1,6.2",
    "page": "I,88",
    "text": "te virājam abhisaṃyantu sarvā ūrjaṃ no dhatta dvipade catuṣpade"
  },
  {
    "reference": "MS_1,6.3",
    "page": "I,88",
    "text": "prajāpatir vā idam agra āsīt taṃ vīrudho 'bhyarohan, asuryo vā etā yad oṣadhayas tā atitiṣṭighiṣann atiṣṭighaṃ nāśaknot so 'śocat so 'tapyata tato 'gnir asṛjyata tam agniṃ sṛṣṭaṃ vīrudhāṃ tejo 'gachat tā aśuṣyan na tataḥ purāśuśyan, sa prajāpatir agnim ādhatta, imā evāsahā iti tā asahata tat sāḍhyai vāvaiṣa ādhīyate tad yathādo vasantāśiśire 'gnir vīrudhaḥ sahata evaṃ sapatnaṃ bhrātṛvyam avartiṃ sahate ya evaṃ vidvān agnim ādhatte, etāvad vā asyā anabhimṛtaṃ yāvad vediḥ parigṛhītā tām uddhatyāpa upasṛjyāgnim ādhatte yajñiyām evaināṃ medhyāṃ kṛtvādhatte, agner vā iyaṃ sṛṣṭād abibhet, ati mā dhakṣyatīti yad apa upasṛjyāgnim ādhatte, asyā anatidāhāya, eṣā vai prajāpateḥ sarvatā tanūr yad āpaḥ sarvata enaṃ prajāḥ sarvataḥ paśavo 'bhi puṇyena bhavanti ya evaṃ vidvān apa upasṛjyāgnim ādhatte yāvad vai varāhasya caṣālaṃ tāvatīyam agra āsīt, yad varāhavihatam upāsyāgnim ādhatte, imām eva tan nāpārāṭ, asyā enaṃ mātrāyām adhyādhatte tasmād eṣā varāhāya vimradate, eṣa hy asyā mātrāṃ bibharti devapāṇayo vai nāmāsurā āsan, te devagavīr apājan, tā anvagachan, tā abhyājan, tāsāṃ payo 'hīyata te 'bruvan yad vā āsāṃ varam abhūt tad ahāsteti tad varāho bhūtvāsurebhyo 'dhi devān āgachat tasmād varāhaṃ gāvo 'nudhāvanti svaṃ payo jānānās tad yāvatpriyam eva paśūnāṃ dvipadāṃ catuṣpadāṃ payas tāvatpriyaḥ paśūnāṃ dvipadāṃ catuṣpadāṃ bhavati ya evaṃ vidvān varāhavihatam upāsyāgnim ādhatte, etad vā asyā anabhimṛtaṃ yad valmīkas, yad valmīkavapām upakīryāgnim ādhatte, asyā evainam anabhimṛte 'dhyādhatte raso vā eṣo 'syā udaiṣad yad valmīkas, yad valmīkavapām upakīryāgnim ādhatte, asyā evainaṃ rase 'dhyādhatte, ūrg vā eṣo 'syā udaiṣad yad valmīkas, yad valmīkavapām upakīryāgnim ādhatte, asyā evainam ūrj adhyādhatte prajāpater vā eṣa stano yad valmīkas, yad valmīkavapām upakīryāgnim ādhatte prajāpatir evāsmai stanam apidadhāti, annādyam asmā avarunddhe, akṣudhyatāṃ svānāṃ puraḥsthātā bhavati ya evaṃ veda, etāvad vā amuṣyā iha yajñiyaṃ yad ūṣās, yad ūṣān upakīryāgnim ādhatte, amuṣyā evainaṃ yajñiye 'dhyādhatte na vā anūṣarihaḥ paśavo reto dadhatte yad ūṣān upakīryāgnim ādhatte reta evaitad dadhāti paśūnāṃ puṣṭyai prajātyai, eṣa vā agnir vaiśvānaro yad asā ādityaḥ sa yad ihāsīt tasyaitad bhasma yat sikatās, yat sikatā upakīryāgnim ādhatte sva evainaṃ yonau sve bhasmann ādhatte śithirā vā iyam agra āsīt tāṃ prajāpatiḥ śarkarābhir adṛṃhat, yañ śarkarā upakīryāgnim ādhatte, imām eva tad dṛṃhati dhṛtyai tad yathemāṃ prajāpatiḥ śarkarābhir adṛṃhad evam asmin paśavo dṛṃhante ya evaṃ vidvāñ śarkarā upakīryāgnim ādhatte, indro vai vṛtrāya vajraṃ prāharat tasya yā vipruṣā āsaṃs tāḥ śarkarā abhavan yañ śarkarā upakīryāgnim ādhatte vajram eva sapatnāya bhrātṛvyāya praharati yaṃ dviṣyāt tam tarhi manasā dhyāyet, vajram evāsmai praharati stṛṇuta eva purīṣīti vai gṛhamedhinam āhuḥ purīṣasya khalu vā etan nirūpaṃ yad ākhukiris, yad ākhukirim upakīryāgnim ādhatte purīṣī gṛhamedhī bhavati"
  },
  {
    "reference": "MS_1,6.4",
    "page": "I,88",
    "text": "agniṃ vai devā vibhājaṃ nāśaknuvan yat prāñcam aharant sarvaḥ puro 'bhavat, yat pratyañcam aharant sarvaḥ paścābhavat tam aśvena pūrvavāhodavahan, tad aśvasya pūrvavāhaḥ pūrvavāṭtvam agner vai vibhaktyā aśvo 'gnyādheye dīyate, avibhakto vā etasyāgnir anāhito yo 'śvam agnyādheye na dadāti, atha yo 'śvam agnyādheye dadāti vibhaktyai vibhājyaivainam ādhatte stomapurogavā vai devā asurān abhyajayan, eṣa khalu stomo yad aśvas, yad aśvaṃ purastān nayanti, abhijitvai, abhijityaivainam ādhatte prajāpater vai cakṣur aśvayat tasya yaḥ śvayathā āsīt so 'śvo 'bhavat, yad aśvaṃ purastān nayanti yajamānāyaiva cakṣur dadhāti na parāṅ avasṛjyas, yat parāñcam avasṛjed yajamānaṃ cakṣur jahyāt, andhaḥ syāt pratyavagṛhyādheyas, yajamānāyaiva cakṣuḥ pratyavāgrahīt, na pada ādheyas, vāstavyaṃ kuryāt, rudro 'sya paśūn abhimānukaḥ syāt pārśvata ito veto vādheyas, na vāstavyaṃ karoti, aghātuko 'sya paśupatiḥ paśūn bhavati gāyatrīṃ vai devā yajñam acha prāhiṇvan, sā riktāgachat tasyā agnis tejaḥ prāyachat so 'jo 'bhavat, yad ajam agnyādheye dadāti teja evāvarunddhe, agnīdhe deyas, yajñamukhaṃ vā agnīt, yajñamukhenaiva yajñamukhaṃ samardhayati dhenuṃ cānaḍvāhaṃ ca dadāti tat sarvaṃ vayo 'varunddhe, etad vai sarvaṃ vayo yad dhenuś cānaḍvāṃś ca, etau vai yajñasya mātā ca pitā ca yad dhenuś cānaḍvāṃś ca, ājyaṃ ca payaś ca dhenvāḥ puroḍāśaś ca caruś cānaḍuhas tad āhuḥ kāmadughāṃ vā eṣo 'varunddhe yo 'gnyādheye dhenuṃ cānaḍvāhaṃ ca dadātīti tad yeṣāṃ paśūnāṃ bhūyiṣṭhaṃ puṣṭiṃ kāmayeta teṣāṃ dityauhīṃ vayaso dadyād dityavāhaṃ ca muṣkaram, tan mithunaṃ paśūnāṃ puṣṭyai prajātyai vāg vai somakrayaṇī dityauhī vayasaḥ somakrayaṇī yad dityauhīṃ vayaso dadāti vācam evāvarunddhe cāru vadati ya evaṃ veda, upabarhaṇaṃ sarvasūtraṃ deyam, chandasāṃ vā etan nirūpaṃ yad upabarhaṇaṃ sarvasūtram, yad upabarhaṇaṃ sarvasūtraṃ dadāti chandāṃsy evāvarunddhe paśavo vai chandāṃsi paśūn evāvarunddhe, ayajñiyo vai amedhya āhanasyāj jāyate puruṣakṣīraṃ dhayati hiraṇyaṃ dadāti, ātmānam eva tena punīte śatamānaṃ bhavati śatāyur vai puruṣaḥ śatavīryas, āyur eva vīryam āpnoti pūrvayor haviṣor dve triṃśanmāne deye uttarasmiṃś catvāriṃśanmānam, tad enam udagrahīt tena sa uttaraṃ vasīyāñ śreyān bhavati, ajāto vai tāvat puruṣo yāvad agniṃ nādhatte sa tarhy eva jāyate yarhy agnim ādhatte kṣaume vasānā agnim ādadhīyātām, te adhvaryave deye ulbasya vā etan nirūpaṃ yat kṣaumam ulbam evāpalumpete hiraṇyaṃ suvarṇam upāsyāgnir ādheyas, hiraṇyaṃ vā agnes tejaḥ satejasam evainam ādhatte tan na nirastavai yathānuhitaṃ nirasyed evaṃ tat, yan nirasyed anudhyāyī kṣodhukaḥ syāt tan na nirastavai, ananudhyāyy akṣodhuko bhavati"
  },
  {
    "reference": "MS_1,6.5",
    "page": "I,88",
    "text": "bhūr bhuvaḥ svaḥ // iti, idaṃ vāva bhūr idaṃ bhuvo 'daḥ svar, tad yo brāhmaṇa āṅgirasaḥ syāt tasyādadhyāt, bhūr bhuvas, aṅgirasāṃ tvā devānāṃ vratenādadhā iti paścā bhuvaḥ svar iti puras, dviḥ paścā dviḥ puras tad dvedhā yajñaḥ satye pratyaṣṭhād dvedhā yajñapatis, atha yo brāhmaṇo vaiśvānaraḥ syāt tasyādadhyāt, bhūr bhuvas, agneṣ ṭvā devasya vratenādadhā iti paścā bhuvaḥ svar iti puras, dviḥ paścā dviḥ puras tad dvedhā yajñaḥ satye pratyaṣṭhād dvedhā yajñapatis, atha rājanyasyādadhyāt, bhūr bhuvas, indrasya tvā marutvato vratenādadhā iti paścā bhuvaḥ svar iti puras, dviḥ paścā dviḥ puras tad dvedhā yajñaḥ satye pratyaṣṭhād dvedhā yajñapatis, aindro vai rājanyo devatayā mārutī viṭ, viśā khalu vai rājanyo bhadro bhavati viśam asmā avarunddhe, atha vaiśyasyādadhyāt, bhūr bhuvas, manoṣ ṭvā grāmaṇyo vratenādadhā iti paścā bhuvaḥ svar iti puras, dviḥ paścā dviḥ puras tad dvedhā yajñaḥ satye pratyaṣṭhād dvedhā yajñapatis, grāmaṇīthyena khalu vai vaiśyo bhadro bhavati grāmaṇīthyam asmā avarunddhe, agnir vai sṛṣṭa ulbam apalumpaṃ nāśaknot tasya prajāpatir āgneyapāvamānībhir ulbam apālumpat, yad āgneyapāvamānībhir āśvatthīḥ samidha ādadhāti, ulbam evāsyāpalumpati punāty enam, yathā śiśuṃ mātā reḍhi vatsaṃ vā gaur evam enaṃ reḍhi, agner vai sṛṣṭasya tejā udadīpyata tad aśvatthaṃ prāviśat, yad āśvatthīḥ samidha ādadhāti teja evāvarunddhe, agnir vai sṛṣṭo bibibābhavann atiṣṭhad asamidhyamānaḥ sa prajāpatir abibhet, māṃ vāvāyaṃ hiṃsiṣyatīti taṃ śamyā samaindhat tam aśamayat tañ śamyāḥ śamītvam, yañ chamīmayīḥ samidha ādadhāti sam enam inddhe śamayaty eva sa śaṃ yajamānāya bhavati śaṃ paśubhyas, devā yatrorjaṃ vyabhajanta tata udumbarā udatiṣṭhat, yad audumbarīṃ samidham ādadhāti, ūrjam evāvarunddhe"
  },
  {
    "reference": "MS_1,6.6",
    "page": "I,88",
    "text": "vipriyo vā eṣa paśubhir ādhīyate, eṣa hi rudro yad agnis tad vācayet, gharmaḥ śiras tad ayam agniḥ saṃpriyaḥ paśubhir bhava purīṣam asīti tad enaṃ saṃpriyaṃ paśubhiḥ purīṣiṇam akar yat te śukra śukraṃ jyotis tena rucā rucam aśīthā iti rucam evainam ajīgamat, eṣa vā agnir vaiśvānaro yad asā ādityas, yad uttarato hared eṣo 'taḥ syāt, ayam ito jīvantam evainaṃ pradahet sa dakṣiṇata eva hāryaḥ sa yadā samayādhvaṃ gached atha yajamāno varaṃ dadyāt tad virājaṃ madhyato 'dhita virāḍ evāsyāgnīn vidadhate paśavo vai virāṭ paśūn vā etan madhyato 'dhita, asṛṣṭo vā agnir āsīt, atha prajāpatiḥ prajā asṛjata tā andhe tamasīmāṃl lokān anuvyanaśyan, so 'śocat so 'tapyata tato 'gnir asṛjyata tam agniṃ sṛṣṭam adho vyadadhāt taṃ yā asmiṃl loka āsaṃs tā abhisamāvartanta taṃ kulphadaghnam udagṛhṇāt taṃ yā uttarasmiṃl loka āsaṃs tā abhisamāvartanta taṃ jānudaghnaṃ taṃ nābhidaghnaṃ tam aṃsadaghnaṃ taṃ karṇadaghnam udagṛhṇāt taṃ yā uttarasmiṃl loka āsaṃs tā abhisamāvartanta taṃ karṇadaghnaṃ nātyudgṛhyas, yat karṇadaghnam atyudgṛhṇīyād yajamāno varṣiṣṭhaḥ paśūnāṃ yajamānam upariṣṭād agnir abhyavadahet tad āhuḥ katham adyaitam brahmaṇāhitaṃ pracyāvayeyuḥ śithiraṃ vāvainam etad akaḥ parainaṃ vapatīti tam anidhāyaivātha jānudaghnam udgṛhṇīyād atha nābhidaghnam athāṃsadaghnam, tad yathaiva prajāpatiṃ prajā ebhyo lokebhyo 'bhisamāvartantaivam eva yajamānaṃ paśava ebhyo lokebhyo 'bhisamāvartante ya evaṃ vidvān agnim ādhatte, agninā vai devatayā viṣṇunā yajñena devā asurān pravlīya vajreṇānvavāsṛjan yaḥ sapatnavān bhrātṛvyavān vā syāt tasya rathacakraṃ trir anuparivartayeyus tad yathaiva devā asurān agninā devatayā viṣṇunā yajñena pravlīya vajreṇānvavāsṛjann evam eva yajamānaḥ sapatnaṃ bhrātṛvyam agninā devatayā viṣṇunā yajñena pravlīya vajreṇānvavasṛjati ya evaṃ vidvān agnim ādhatte"
  },
  {
    "reference": "MS_1,6.7",
    "page": "I,88",
    "text": "iti havyāvāham evainam akar agner vai sṛṣṭasya paśavo 'kṣyā avakśāya prāpatan, sa prajāpatir vāravantīyam asṛjata tān avārayata, etarhi khalu vā eṣa sṛjyate yarhy ādhīyate tad yathaitasmāt sṛṣṭāt paśavaḥ prāpatann evam asmād āhitātpaśavaḥ prapatanti, eṣa hi rudro yad agnis tad ya evaṃ vidvān vāravantīyaṃ gāyate paśūn eva vārayate vāravantīyaṃ vai sṛṣṭvā prajāpatir yaṃ kāmam akāmayata tam ārdhnot tam eva kāmam ṛdhnoti yajamāno yaṃ kāmaṃ kamayamāno 'gnim ādhatte ya evaṃ vidvān vāravantīyaṃ gāyate, agnir vai kravyād viśvadāvya imāṃl lokān adahat taṃ prajāpatir vāravantīyaṃ gāyamāno varaṇaṃ bibhrat pratyait tam aśamayat, yad evāsya kravyād yad viśvadāvyaṃ tañ śamayati ya evaṃ vidvān vāravantīyaṃ gāyate tasmād varaṇo yajñāvacaraḥ syāt, na tv enena juhuyāt, yad vā idaṃ sad yad bhūtaṃ yad bhavad yad bhaviṣyad yad ime antarā dyāvāpṛthivī tad vāmadevyaṃ tad evāvarunddhe ya evaṃ vidvān vāmadevyaṃ gāyate brahmaṇo vā eṣa raso yad yajñāyajñiyam, yad yajñāyajñiyaṃ gāyate brahmaṇy eva rasaṃ dadhāti"
  },
  {
    "reference": "MS_1,6.8",
    "page": "I,88",
    "text": "agniṃ vai sṛṣṭaṃ prajāpatiḥ pavamānenāgrā upādhamat, yat pavamānāya nirvapati, upaivainaṃ tad dhamati yat pāvakāya punāty enam, yañ śucaye yad evāsyāpūtaṃ tad etena punāti yat pavamānāya nirvapati paśavo vai pavaṃanaḥ paśūn evāvarunddhe yat pāvakāya, annaṃ vai pāvakam annam evāvarunddhe yañ śucaye pūta evāsmin rucaṃ dadhāti yaṃ kāmayeta, apataraṃ pāpīyānt syād iti tasyaikamekaṃ havīṃsi nirvapet tad enam apāgrahīt tena so 'pataraṃ pāpīyān bhavati, atha yaṃ kāmayeta na vasīyānt syān na pāpīyān iti tasya sarvāṇi sākaṃ havīṃṣi nirvapet tad enaṃ saṃruṇaddhi tena sa na vasīyān na pāpīyān bhavati, atha yaṃ kāmayed uttaraṃ vasīyāñ śreyānt syād iti tasyāgnaye pavamānāya nirupyātha pāvakāya ca śucaye cottare haviṣī samānabarhiṣi nirvapet tad enam udagrahīt tena sa uttaraṃ vasīyāñ śreyān bhavati, atha yasya triṣṭubhau vānuṣṭubhau vā jagatī vā saṃyājye syātām ati gāyatraṃ krāmed arvāk chandobhyo 'vapadyeta tad yasyertsed gāyatryā eva tasya saṃyājye kuryāt, gāyatro hy agnir gāyatrachandāḥ sva evainaṃ yonau sve chandasi pratiṣṭhāpayati, āgnāvaiṣṇavam ekādaśakapālaṃ nirvapet, agnir vai sarvā devatās, viṣṇur yajñas, devatāś caiva yajñaṃ cālabdha viṣṇave śipiviṣṭāya tryuddhau ghṛte caruṃ nirvapet, yad viṣṇave viṣṇur vai yajñas, yajñam evālabdha yañ śipiviṣṭam, paśavo vai śipiviṣṭam, paśūn evāvarunddhe yat tryuddhau trayo vā ime lokās, imān eva lokān āpnoti yad ghṛte tejo vai ghṛtam, teja evāvarunddhe, ādityaṃ ghṛte caruṃ nirvapet paśukāmas, dhenvā vai ghṛtaṃ payo 'naḍuhas taṇḍulās tan mithunam, paśūnāṃ puṣṭyai prajātyai, agnīṣomīyaṃ puroḍāśaṃ dvitīyam anunirvapet tad bhūyo havyam upāgāt, no asyānya īśe yarhi vā etaṃ purā brāhmaṇā niravapaṃs tarhy eṣāṃ na kaś canaiśa na hi vā etam idānīṃ nirvapanti, athaiṣāṃ sarva īśe yad āgneyas tejo vā agnis teja evāvarunddhe yat saumyaḥ somo vai śukro brahmavarcasam, brahmavarcasam evāvarunddhe tad yo 'sā ādityo ghṛte carus taṃ brahmaṇe parihareyus taṃ catvāraḥ prāśnīyus tebhyaḥ samāno varo deyas, catur vā idam agre mithunam audyata, ekaś caikā ca dvau ca dve ca trayaś ca tisraś ca catvāraś ca catasraś ca tan mithunam, paśūnāṃ puṣṭyai prajātyai"
  },
  {
    "reference": "MS_1,6.9",
    "page": "I,88",
    "text": "phalgunīpūrṇamāse brāhmaṇasyādadhyāt phalgunīpūrṇamāso vā ṛtūnāṃ mukham agnir devatānām, brāhmaṇo manuṣyāṇām, grīṣme rājanyasyādadhyāt, grīṣme vā indro vṛtram ahan vṛtraṃ khalu vai rājanyo bubhūṣan jighāṃsati śaradi vaiśyasyādadhyāt, annaṃ vai śarat, annena vaiśyo bhadro bhavati, annādyam asmā avarunddhe yady anyasminn ṛtā ādadhīta yadi vā asmai sa eka ṛtuḥ śivaḥ syād athāsmā itare 'śivā duryoṇā bhaveyus tad yasyertset phalgunīpūrṇamāsa eva tasyādadhyāt tad asmai sarva ṛtavaḥ śivā bhavanti sarva enam ṛtavo jinvanti saṃvatsarasya vā etad āsyaṃ yat phalgunīpūrṇamāsyam ahar yat phalgunīpūrṇamāsyam ahar ādadhyāt saṃvatsarasyainam āsann apidadhyāt, dvyahe vā puraikāhe vādheyas, tad dvitīyasya ṛtor abhigṛhṇāti nainaṃ saṃvatsarasyāsann apidadhāti tad yad dvitīyasya ṛtor abhigṛhṇāti dvitīyam eva sapatnasya bhrātṛvyasyendriyaṃ paśūn kṣetraṃ vṛñjāna eti kṛttikāsu brāhmaṇasyādadhyāt, āgneyīḥ kṛttikās, āgneyo brāhmaṇaḥ sva evainaṃ yonau sve 'hann ādhatte prajāpater vā etañ śiro yat kṛttikās, agnir āsyam, śīrṣṇānnam adyate, annādyam asmā avarunddhe sapta kṛttikāḥ sapta śīrṣan prāṇāḥ prāṇān asmin dadhāti rohiṇyāṃ paśukāmasyādadhyāt somasya vā etan nakṣatraṃ yad rohiṇī somo retodhās, reto 'smin dadhāti, ṛkṣā vā iyam agra āsīt tasyāṃ devā rohiṇyāṃ vīrudho 'rohayan, tad yathemā asyāṃ vīrudho rūḍhā evam asmin paśavo rohanti ya evaṃ vidvān rohiṇyām agnim ādhatte rohiṇyāṃ svargakāmasyādadhyāt, rohiṇyāṃ vai devāḥ svar āyan, svar evaiti kālakāñjā vā asurā iṣṭakā acinvata divam ārokṣyāmā iti tān indro brāhmaṇo bruvāṇa upait sa etām iṣṭakām apy upādhatta prathamā iva divam ākramanta, atha sa tām ābṛhat te 'surāḥ pāpīyāṃso bhavanto 'pābhraṃśanta yā uttamā āstāṃ tau yamaśvā abhavatām, ye 'dhare ta ūrṇāvābhayas, yāṃ tām iṣṭakām ābṛhat sā citrābhavat, yaḥ sapatnavān bhrātṛvyavān vā syāt sa citrāyām agnim ādadhīta tad yathaitasyām āvṛḍhāyām asurāḥ pāpīyāṃso bhavanto 'pābhraṃśantaivam asya sapatno bhrātṛvyaḥ pāpīyān bhavann apabhraṃśate ya evaṃ vidvāṃś citrāyām agnim ādhatte yaḥ kāmayeta bhagy annādaḥ syām iti sa pūrvāsu phalgunīṣv agnim ādadhīta bhagasya vā etad ahar yat pūrvāḥ phalgunīs, bhagy annādo bhavati, atha yaḥ kāmayeta danakāmā me prajāḥ syur iti sa uttarāsu phalgunīṣv agnim ādadhīta, aryamṇo vā etad ahar yad uttarāḥ phalgunīs, dānam aryamā dānakāmā asmai prajā bhavanti tāsu rājanyasyādadhyāt, dānaṃ hy eṣa prajānām upajīvati dānam aryamā dānakāmā asmai prajā bhavanti prajāpater vā etau stanau yat paurṇamāsī cāmāvāsyā ca yat paurṇamāsyāṃ vāmāvāsyāyāṃ vāgnim ādhatte prajāpatim eva prattaṃ duhe devānāṃ vā ete sadohavirdhāne yat paurṇamāsī cāmāvāsyā ca yat paurṇamāsyāṃ vāmāvāsyāyāṃ vāgnim ādhatte, ubhe puṇyāhe ubhe yajñiye"
  },
  {
    "reference": "MS_1,6.10",
    "page": "I,102",
    "text": "tat sāyaṃ jyotiṣā reto madhyato hitaṃ // prātaḥ prajanayām akar devāś ca vā asurāś ca saṃyattā āsan, athendro 'gnim ādhatta te devā abibhayus, ada evāsā agniṃ gopāyamāno 'gnihotraṃ gopāyamāno bhaviṣyati na nā upaiṣyati, abhi no jeṣyantīti te 'bruvan yad eva tvaṃ kiṃca karavo yad dhanā yaj jinā yad vindāsai tat te 'gnihotraṃ kurmas, athehīti sa vā ait tasmād rājanyasyāgnihotram ahotavyam, yad dhy evaiṣa kiṃca karoti yad dhanti yaj jināti yad vindate yad enaṃ viśa upatiṣṭhante tad rājanyasyāgnihotraṃ hotavyam, rājanyasyāgnihotrā3n na hotavyā3m iti mīmāṃsante yad dhutvā na juhuyād vi yajñaṃ chindyāj jīyeta vā pra vā mīyeta paurṇamāsīm amāvāsyāṃ vā prati hotavyam atho agnyupasthānaṃ vā cayitavyas tenāsya darśapūrṇamāsau saṃtatā avichinnau bhavataḥ"
  },
  {
    "reference": "MS_1,6.11",
    "page": "I,102",
    "text": "yaṃ kāmayeta paśumānt syād iti yo bahupuṣṭas tasya gṛhād agnim āhareyus, yathā vā etaṃ sṛjyamānaṃ paśavo 'nvasṛjyantaivam enam āhriyamāṇaṃ paśavo 'nvāyanti, eṣa hi rudro yad agnis, atha yaṃ kāmayeta, annādaḥ syād iti tasya bhraṣṭrād dakṣiṇāgnim āhareyus, eṣa vā agnīnām annādas, annakaraṇaṃ bhraṣṭram annādyam asmā avarunddhe tad āhus, yathā vṛṣalo nijaḥ puklakaś cikitsed evaṃ sa iti sa mathya eva sa śaṃ yajamānāya bhavati śaṃ paśubhyas, yaḥ somenāyakṣyamāṇo 'gnim ādadhīta na purā saṃvatsarād dhavīṃṣi nirvapet, rudro 'sya paśūn abhimānukaḥ syāt, ete vai paśavo yad vrīhayaś ca yavāś ca teṣāṃ catuḥśarāvam odanaṃ paktvā brāhmaṇebhyo jīvataṇḍulam ivopaharet tad yābhyo devatābhyo 'gnim ādhatte yat tābhyo na juhuyāt tābhyā āvṛśceta, anudhyāyī kṣodhukaḥ syāt tābhyā ājyasya hotavyam, tena tābhyo nāvṛścate, ananudhyāyy akṣodhuko bhavati saṃvatsare havīṃṣi nirvapati tad asya saṃvatsarāntarhito rudraḥ paśūn na hinasti saṃvatsaram agnihotram ahauṣīt tat tapo 'vidat sa sarveṇa sākaṃ svargaṃ lokaṃ samārukṣat trir vā idaṃ virāḍ vyakramata gārhapatyam āhavanīyaṃ sabhyam, tad virājam āpat, annaṃ vai virāṭ, annaṃ vāvaitad āpat, madhyādhidevane rājanyasya juhuyād vāruṇya ṛcā varuṇo vai devānāṃ rājā rājyam asmā avarunddhe hiraṇyaṃ nidhāya juhoti, agnimaty eva juhoty āyatanavati, andho 'dhvaryuḥ syād yad anāyatane juhuyāt, śatam asmā akṣān prayacchet tān vicinuyāt, śatāyur vai puruṣaḥ śatavīryas, āyur eva vīryam āpnoti gām asya tad ahaḥ sabhāyāṃ dīvyeyus tasyāḥ parūṃṣi na hiṃsyus tāṃ sabhāsadbhyā upaharet tayā yad gṛhṇīyāt tad brāhmaṇebhyo deyam, tat sabhyam annam avarunddhe"
  },
  {
    "reference": "MS_1,6.12",
    "page": "I,102",
    "text": "yasyā rātryāḥ prātar agnim ādhāsyamānaḥ syāt tāṃ rātrīṃ catuḥśarāvam odanaṃ paktvā brāhmaṇebhyo jīvataṇḍulam ivopaharet, aditir vai prajākāmaudanam apacat soñśiṣṭam āśnāt tasyā dhātā cāryamā cājāyetām, sāparam apacat soñśiṣṭam āśnāt tasyā mitraś ca varuṇaś cājāyetām, sāparam apacat soñśiṣṭam āśnāt tasyā aṃśaś ca bhagaś cājāyetām, sāparam apacat saikṣatoñśiṣṭaṃ me 'śnatyā dvaudvau jāyete ito nūnaṃ me śreyaḥ syād yat purastād aśnīyām iti sā purastād aśitvopāharat tā antar eva garbhaḥ santā avadatām āvam idaṃ bhaviṣyāvo yad ādityā iti tayor ādityā nirhantāram aichan, tā aṃśaś ca bhagaś ca nirahatām, tasmād etau yajñena yajante, aṃśaprāso 'ṃśasya bhāgadheyam, janaṃ bhago 'gachat tasmād āhur jano gantavyas tatra bhagena saṃgachatā iti sa vā indra ūrdhva eva prāṇamaṃ udaśrayata mṛtam itaram āṇḍam avāpadyata sa vāva mārtāṇḍo yasyeme manuṣyāḥ prajā sā vā aditir ādityān upādhāvat, astv eva ma idaṃ mā ma idaṃ moghe parāpaptad iti te 'bruvan, athaiṣo 'smākam eva bravātai na no 'timanyātā iti sa vāva vivasvān ādityo yasya manuś ca vaivasvato yamaś ca manur evāsmiṃl loke yamo 'muṣmin, ete vai devayānān patho gopāyanti yad ādityās ta iyakṣamāṇaṃ pratinudante yo vā etebhyo 'procyāgnim ādhatte tam ete svargāl lokāt pratinudante, uñśiṣṭabhāgā vā ādityās, yad uñśiṣṭe vivartayitvā samidha ādadhāti tad ādityebhyo 'gnyādheyaṃ prāha nainaṃ svargāl lokāt pratinudante saṃvatsaram utsṛjetāgnim ādhāsyamānas, nāsyāgniṃ gṛhād dhareyus, nānyatā āhareyus, saṃvatsare vṛddhā garbhāḥ prajāyante prajātam enaṃ vṛddham ādhatte dvādaśa rātrīr utsṛjeta dvādaśa vai rātrayaḥ saṃvatsarasya pratimā saṃvatsare vṛddhā garbhāḥ prajāyante prajātam enaṃ vṛddham ādhatte tisra utsṛjeta trayo vā ime lokās, imān eva lokān āpnoti, ekām utsṛjeta, eko vai prajāpatis, prajāpatim evāpnoti purūravā vā aiḍa urvaśīm avindata devīm, tasyā āyur ajāyata sa devānt svargaṃ lokaṃ yatto 'nūdait te 'bruvan, tad vayaṃ devā imaḥ kvāyaṃ manuṣyo gamiṣyatīti so 'bravīt, bahavo vai me samānās te mā vakṣyanti kim ayaṃ devyāḥ putro devebhyo māturbhrātrebhyā āhārṣīt, astv eva me kiṃcid iti tasmā agnir yajñiyāṃ tanvaṃ prāyachat tām utsaṅge 'vadhāyāharat tām ukhāyām avādadhāt so 'śvattha āroho 'bhavat, yokhā sā śamī tasmād etau yajñāvacarau puṇyajanmānau hi, agnir vai varuṇaṃ brahmacaryam āgachat pravasantam, tasya jāyāṃ samabhavat taṃ purastād āyantaṃ pratikśāya pratyaṅ niradravat so 'vet sarvaṃ vā indriyaṃ nṛmṇaṃ reto nirlupya haratīti tad anuparāhāya niralumpat, yad retā āsīt so 'śvattha āroho 'bhavat, yad ulbaṃ sā śamī tasmād etau yajñāvacarau puṇyajanmānau hi prajāpatiḥ prajāḥ sṛṣṭvā riricāno 'manyata so 'śvo bhūtvā saṃvatsaraṃ nyaṅ bhūmyāṃ śiraḥ pratinidhāyātiṣṭhat tasyāśvattho mūrdhna udabhinat tad aśvatthasyāśvatthatvam, tasmād eṣa yajñāvacaraḥ prājāpatyo hi"
  },
  {
    "reference": "MS_1,6.13",
    "page": "I,102",
    "text": "manur vai prajākāmo 'gnim ādhāsyamāno devatāyaidevatāyā ajuhot tato mitrāvaruṇayor āhutyā prapharvy udatiṣṭhat tasyā ghṛtaṃ pador akṣarat sā mitrāvaruṇā ait tā abrūtām āhutyā vai tvam āvayor ajaniṣṭhā manos tvai tvam asi taṃ parehīti sā manum ait so 'bravīt, asurā vā ime puṇyamanyā agnim ādadhate tān parehīti sā parait te 'mum agrā ādadhatāthemam athemam, sā punar ait tām apṛchat kim abhyagann iti sābravīt, amum evāgrā ādhiṣatāthemam athemam iti so 'bravīt sakṛd vāvāsurāḥ śriyo 'ntam aguḥ parā tu bhaviṣyantīti so 'bravīt, devā vā ime puṇyamanyā agnim ādadhate tān parehīti sā parait ta imam agrā ādadhata, athāmum athemam, sā punar ait tām apṛchat kim abhyagann iti sābravīt, imam evāgrā ādhiṣatāthāmum athemam iti so 'bravīt sakṛd vāva devāḥ sarveṇa sākaṃ svargaṃ lokaṃ samārukṣan, itaḥpradānāt tu yajñam upajīviṣyantīti yaḥ sarvavedasaṃ dāsyant syāt sa imam agrā ādadhītāthāmum athemam, tad yathaiva devāḥ sarveṇa sākaṃ svargaṃ lokaṃ samārohann evam eva yajamānaḥ sarveṇa sākaṃ svargaṃ lokaṃ samārohati ya evaṃ vidvān agnim ādhatte so 'bravīt, ṛṣayo vā ime puṇyamanyā agnim ādadhate tān parehīti sā parait ta imam agrā ādadhatāthemam athāmum, sā punar ait tām apṛchat kim abhyagann iti sābravīt, imam evāgrā ādhiṣata, athemam athāmum iti so 'bravīt, ahaṃ vāvāgnyādheyaṃ vidāṃcakāra sarveṣu vā eṣu lokeṣv ṛṣayaḥ pratyaṣṭhur iti prati prajayā ca paśubhiś ca tiṣṭhati ya evaṃ vidvān agnim ādhatte yad amum ādhāyemam ādadhyād apa tad ādadhyāt, yad vāvemam ādhāyāmum ādadhyād apa tad ādadhyāt tad imam evādhāyāthemam athāmum, tathā samṛddhā ādhīyate prācīnapravaṇa ādheyas tathā samṛddhā ādhīyate prācīnaṃ madhyamād vaṃśād ādheyas tathā samṛddhā ādhīyate yā vai sā prapharvy āsīt sā gaur abhavat seḍā sā mānavī ghṛtapadī maitrāvaruṇī"
  },
  {
    "reference": "MS_1,7.1",
    "page": "I,110",
    "text": "salilaḥ saligaḥ sagaras te na ādityā haviṣo juṣāṇā vyantu svāhā ketaḥ suketaḥ saketas te na ādityā haviṣo juṣāṇā vyantu svāhā devajūte vivasvann āditya te no devāḥ satyāṃ devahūtiṃ deveṣv āsuvadhvam ādityebhyaḥ svāhā"
  },
  {
    "reference": "MS_1,7.2",
    "page": "I,110",
    "text": "agner vai bhāgaḥ punarādheyam etaṃ vai bhāgaṃ prepsan vyardhayati yady ādadhāno manyeta vi syā ṛdhyatā ity utsādya punar ādadhīta yam eva bhāgaṃ prepsan vyardhayati taṃ prāpyārdhayaty eva sarvam evāgneyaṃ kriyate yat kiṃca sarvam evāgnaye bhāgaṃ pradāya sarvām ṛddhim ṛdhnoti na saṃbhārāḥ saṃbhṛtyās, na yajuḥ kartavā ity āhuḥ saṃbhṛtasaṃbhāro hy eṣa kṛtayajus tad āhuḥ saṃbhṛtyā eva saṃbhārāḥ kāryaṃ yajur iti punarutsyūtaṃ vāso deyaṃ punarṇavo rathaḥ punarutsṛṣṭo 'naḍvān etāni vai punarādheyasya rūpāṇi rūpāṇy evāsyāptvāvarunddhe, agnir vā utsīdann apa oṣadhīr abhyutsīdati darbhā vā āpā oṣadhayas, yad darbhā upolapā bhavanti, adbhya evainam oṣadhībhyo 'dhy āptvāvarunddhe devā asurair vijayam upayanto 'gnau priyās tanvaḥ saṃnyadadhata yan no jayeyur imā abhyupadhāvema yady u jayememā abhyupāvartemahīti tā devā jitvānvaichan, sarveṣāṃ naḥ saheti so 'gnir abravīt, ya eva māṃ maddevatya ādadhātai sa etābhis tanūbhiḥ saṃbhavād iti taṃ devā ādadhata ta etābhis tanūbhiḥ samabhavat paśavo vai devānāṃ priyās tanvaḥ paśubhir eva samabhavan, tad ya evaṃ vidvān punarādheyam ādhatta etābhir evāgnes tanūbhiḥ saṃbhavati paśavo vai devānāṃ priyās tanvaḥ paśubhir eva saṃbhavati manuḥ puṣṭikāmā ādhatta sa imān poṣān apuṣyat tena ṛddham, tvaṣṭā paśukāmā ādhatta ta ime tvāṣṭrāḥ paśavaḥ prājāyanta tena ṛddham, prajāpatiḥ prajākāmā ādhatta tā imāḥ prajāḥ prājāpatyāḥ prājāyanta tena ṛddham, yo vai tam agrā ādhatta sa tena vasunā samabhavat tat punarvasoḥ punarvasutvam, tasmāt punarvasā ādheyaḥ punar hi sa tena vasunā samabhavat, yo vai tam ādhattārdhnot sa tasmād anurādhāsv ādheyas, ṛddhyai, ṛdhnoty eva, atho mithunatvāya"
  },
  {
    "reference": "MS_1,7.3",
    "page": "I,110",
    "text": "agnir vā utsīdant saṃvatsaram abhyutsīdati saptadaśa sāmidhenīḥ kāryāḥ pañca ṛtavo dvādaśa māsā eṣa saṃvatsaraḥ saṃvatsarād evainam adhy āptvāvarunddhe tad āhuḥ pañcadaśa sāmidhenīḥ kāryā na saptadaśeti, etad vai saṃvatsarasya saṃkramaṇatamam etenāśiṣṭam āpyate pañcadaśa sāmidhenīḥ pañcadaśārdhamāsasya rātrayas tābhir eva tā āpyante yāvanti vai sāmidhenīnām akṣarāṇi tāvanti saṃvatsarasyāhāni tair eva tāny āpyante, agnir vā utsīdant saṃvatsaram abhyutsīdati ṣaḍ vā ṛtavaḥ saṃvatsaras tasmāt ṣaḍ vibhaktayaḥ saṃvatsaro vā agnir vaiśvānaras, yat ṣaḍ vibhaktayaḥ saṃvatsarād evainam adhy āptvāvarunddhe, atha yad agnir bahudhā vihriyata imān poṣān pupoṣa tasmād agnir etāvatīr vibhaktīr ānaśe nānyā devatā, atha yad dvyakṣarāḥ satīś caturakṣarāḥ kriyante, ācaturaṃ hi paśavo dvandvaṃ mithunās, ṛtavo vai prayājās, annam ṛtavas, yat prayājān antariyād annam antariyāt, yajñamukhaṃ vai prayājās, yat prayājān antariyād yajñamukham antariyāt tad yasyertset tasyopariṣṭāt prayājānāṃ vibhaktīḥ kuryāt, vīryaṃ vai prayājās, vīryaṃ vibhaktayas, vīryād evādhi vaṣaṭkaroti tājag ṛddhim abhikrāmati nānāgneyaṃ kriyate 'tha kasmāt saha vibhaktayaḥ prayājair iti saṃvatsaraṃ vai prayājāḥ parījyante kasmād āgneyaṃ kriyate tasmān nānāgneyaṃ"
  },
  {
    "reference": "MS_1,7.4",
    "page": "I,110",
    "text": "ity upariṣṭād anuyājānāṃ juhuyāt, ūrjā vā eṣa paśubhir utsīdant sahotsīdati punar ūrjā nivartasveti tad ūrjam eva paśūn punar avarunddhe, atho tān eva bhāginaḥ karoti, atho ubhayata eṣa yajñasyāśiṣa ṛdhnoti nānāgneyaṃ kriyate 'tha kasmād ājyabhāgā ijyete iti cakṣuṣī vā ete yajñasya yad ājyabhāgau yad ājyabhāgā antariyāc cakṣuṣī yajñasyāntariyāt, agnā āyūṃṣi pavasā iti somasya loke kuryāt, yad āgneyī tenāgneyī yat pāvamānī tena saumī nānāgneyaṃ kriyate na somam antaryanti, agnir mūrdhā divaḥ kakud iti prajākāmo vā paśukāmo vā somasya loke kuryāt, yan mithunā tena prajananavatī yad retasvatī tena saumī yajñena vā eṣa vyṛdhyate yo 'gnim utsādayate pāṅkto yajñas, yat pañcakapālas, yajñam eva punar ālabhate, aṣṭākapālaḥ kāryas, gāyatro hy agnir gāyatrachandās, āgneyaṃ vā etat kriyate yat punarādheyam, tasmād aṣṭākapālas tan na sūrkṣyam, pañcakapāla eva karyaḥ pañcamād vā adhy ṛtoḥ ṣaṣṭha ṛtur abhavat samānam etad yat pañcamaś ca ṛtuḥ ṣaṣṭhaś ca yat pañcakapālaḥ saṃvatsarād evainam adhy āptvāvarunddhe prajananaṃ vā ṛtavas, agniḥ prajanayitā yat pañcakapālaḥ prajananād evainaṃ prajanayitā prajanayati"
  },
  {
    "reference": "MS_1,7.5",
    "page": "I,110",
    "text": "vīrahā vā eṣa devānāṃ yo 'gnim utsādayate śatadāyo vīras, yad etāḥ śatākṣarāḥ paṅktayo bhavanti vīraṃ vāvaitad devānām avadayate, anyasmai vai kam ādheyam anyasmai punarādheyam, na vai tad ādheyena spṛṇoti yasmai kaṃ punarādheyam, punarādheyena vāva tat spṛṇoti jarā vai devahitam āyus, etāvatīr hi samā eti yad etāḥ śatākṣarāḥ paṅktayo bhavanti yāvad evāyur vīryaṃ tad āpnoti tat spṛṇoti tad avarunddhe, āyuṣā vā eṣa vīryeṇa vyṛdhyate yo 'gnim utsādayate, āyur vīryaṃ hiraṇyam, yad dhiraṇyaṃ dadāti, āyuṣaivainaṃ vīryeṇa samardhayati śatamānaṃ bhavati śatāyur vai puruṣaḥ śatavīryas, āyur eva vīryam āpnoti, ādityā vā ita uttamāḥ svargaṃ lokam āyan, te vyatṛṣyan, itaḥpradānād dhi devā yajñam upajīvanti te vā etaṃ punar ādadhata ta ārdhnuvan, ādityā vā asmiṃl loka ṛddhā ādityā amuṣmin paśavo 'sminn ṛtavo 'muṣmin, tad ya evaṃ vidvān punarādheyam ādhatta ubhayor eva lokayor ṛdhnoty asmiṃś cāmuṣmiṃś ca salilaḥ saligaḥ sagaras te na ādityā haviṣo juṣāṇā vyantu svāhā ketaḥ suketaḥ saketas te na ādityā haviṣo juṣāṇā vyantu svāhā devajūte vivasvann āditya te no devāḥ satyāṃ devahūtiṃ deveṣv āsuvadhvam ādityebhyaḥ svāheti, etair vai te taṃ punar ādadhata ta ārdhnuvan, tad yad etaiḥ punar ādhatte 'tha ṛdhnoti, ādityā hi punarādheyam"
  },
  {
    "reference": "MS_1,8.1",
    "page": "I,110",
    "text": "prajāpatiḥ prajā asṛjata sa vā agnim evāgre mūrdhato 'sṛjata sa yato 'gnim asṛjata tat paryamārṭ tato lohitam avāharat tan nyamārṭ tata udumbaraḥ samabhavat tasmād udumbaraḥ prājāpatyas tasmāl lohitaṃ phalaṃ pacyate so 'smāt sṛṣṭaḥ parāṅ aid bhāgadheyam ichamānaḥ sa tad eva nāvindat prajāpatir yad ahoṣyat sa svaṃ cakṣur ādāyājuhot // agnir jyotir jyotir agniḥ svāhā // iti tad vā adaś cakṣur manyante yad asā ādityas, amuṃ vā etad asmin juhvato manyante satyaṃ vai cakṣuḥ satyenāgnihotraṃ juhoti ya evaṃ vidvān juhoti bhaviṣṇuḥ satyaṃ bhavati ya evaṃ veda kasmai kam agnihotraṃ hūyatā iti brahmavādino vadanti, agnaye vā etad dhṛtyai guptyai hūyate yat sāyaṃ juhoti rātryai tena dādhāra yat prātar ahne tenāgnau sarvān yajñānt saṃsthāpayanti, atha kasmād etad evāgnihotram ucyatā iti brahmavādino vadanti hotrā vai devebhyo 'pākrāmann agnihotre bhāgadheyam ichamānās, yat // agnihotram // ity āha tena hotrā ābhajati tenainā bhāginīḥ karoti, eṣā vā agre 'gnā āhutir ahūyata tad agnihotrasyāgnihotratvam, so 'smāt sṛṣṭaḥ parāṅ aid bhāgadheyam ichamānaḥ sa tad eva nāvindat prajāpatir yad ahoṣyat taṃ svā vāg abhyavadat, juhudhīti sa ita evonmṛjyājuhot // svāhā // iti svā hy enaṃ vāg abhyavadat tat svāhākārasya janma tasmād agnihotre svāhākāras tasmāl lalāṭe ca pāṇau ca loma nāsti, ato hi sa tad ādāyājuhot tasmād yasya dakṣiṇataḥ keśā unmṛṣṭās tam āhus, jyeṣṭhalakṣmīti prajāpatir hy etad agre jyeṣṭha udamṛṣṭa, anena saṃmitā sruk kāryā, anena vā agre 'gnā āhutir ahūyata tasyā āhutyāḥ puruṣo 'sṛjyata dvitīyām ajuhot tato 'śvo 'sṛjyata tasmād aśva ubhayādan, anantarhito hi puruṣād asṛjyata tasmād enaṃ pratyañcaṃ tiṣṭhantaṃ manyante, aśvo nū puruṣā iti tṛtīyām ajuhot tato gaur asṛjyata caturthīm ajuhot tato 'vir asṛjyata pañcamīm ajuhot tato 'jāsṛjyata ṣaṣṭhīm ajuhot tato yavo 'sṛjyata saptamīm ajuhot tato vrīhir asṛjyata, ete sapta grāmyāḥ paśavo 'sṛjyanta tān evāvarunddhe ya evaṃ vidvān agnihotraṃ juhoti"
  },
  {
    "reference": "MS_1,8.2",
    "page": "I,110",
    "text": "aṣṭamīm ajuhot tato vasanto 'sṛjyata navamīm ajuhot tato grīṣmo 'sṛjyata daśamīm ajuhot tato varṣā asṛjyanta, ekādaśīm ajuhot tataḥ śarad asṛjyata dvādaśīm ajuhot tato hemanto 'sṛjyata, udyatā trayodaśy āhutir āsīt, atha śiśiram asṛjyata tasmād etad ṛtūnām aśāntaṃ krūram ahutād dhi samabhavad ahutād asṛjyata tad āhur brahmavādinas, ṛtavaḥ pūrve 'sṛjyantā3 paśavā3 iti, uta ṛtava uta paśavā iti brūyāt, ubhaye hy ete sahāsṛjyanta sa vā enam ita eva punaḥ prāviśat, etad vā agnidhānaṃ hastasya yat pāṇis tasmād eto hastasyāgnir natamāṃ vidahati yad dhanyamāno hastau pratiprasārayati, agnau vā etan nyañcanam ichate, agniṃ vai paśavaḥ praviśanty agniḥ paśūn pra ha vā enaṃ paśavo viśanti pra sa paśūn ya evaṃ veda, etad dha sma vā āha nāradas, yatra gāṃ śayānāṃ nirjānāti mṛtām enām avidvān manyatā iti, agniṃ hy evaite praviśanty agnir etān, tasmāt sarvān ṛtūn paśavo 'gnim abhisarpanti na hy eta ṛte 'gnes, yaj jātaḥ paśūn avindata taj jātavedaso jātavedastvam, tām apsu prāsiñcat sāpo 'nvadahat tā agnaye vajro 'bhavan, tasmād dhavīṃṣi prokṣatāgnir abhi na prokṣyas, yad abhiprokṣed dhatena yajñena yajeta tāṃ vai prajāpatir anvaichat tām apsv anvavindat tām oṣadhīṣu nyamārṭ tasmād oṣadhayo 'nabhyaktā rebhante, oṣadhībhyaḥ paśavaḥ paśubhyo manuṣyās, anabhyakto ha rebhate ya evaṃ veda tad yo vasantāśiśire kakṣaḥ sa upādheyas, etad vai tad agneḥ priyaṃ dhāma, eṣā vāva sāhutiḥ śrāyati, agner evaitayā priyaṃ dhāmopaiti, atho paśumān bhavati, atho ātmānam evaitayā yajamānaḥ punīte saha vā etā āstām agniś ca sūryaś ca samāne yonā ayasi lohite sa āditya ūrdhva udadravat tasya retaḥ parāpatat tad agnir yoninopāgṛhṇāt tad enaṃ vyadahat tasmād ayo 'trapu pratidhuk kṣīraṃ vidahati tasmād etaj juhvati paśūnāṃ vā etat payo yad vrīhiyavau tasmād etaj juhvati nātiśṛtaṃ kāryam, retaḥ śoṣayet, yad viṣyandetonmāduko 'sya prajāyām ājāyeta, amuṣya vā etad ādityasya reto hūyate 'medhyam aśṛtam, samudantaṃ hotavyam, tad dhi śṛtaṃ medhyaṃ mithunaṃ prajaniṣṇu"
  },
  {
    "reference": "MS_1,8.3",
    "page": "I,118",
    "text": "sthālyā duhati, anayā vā etad upasīdanti nahīmām ito netaḥ skandati, askannatvāya, āryakṛtī bhavaty ūrdhvakapālā sadevatvāya sā hi sadevā, asuryaṃ vā etat pātraṃ yat kulālakṛtaṃ cakravṛttam, yatra skandet tad apo ninayet, āpo vai śāntis, āpo niṣkṛtis, āpo bheṣajās, yatra vā etā asyā upayanti tat praśastatarā oṣadhayo jāyante baṃhīyasīs, yadi duhyamānāvabhindyād anyayā sthālyā nirṇijya dohyā yajño hi yajñasya prāyaścittis, yady adhiśritaṃ skanded yady udvāsyamānaṃ yady udvāsitaṃ yady unnīyamānaṃ yady unnītaṃ yadi puraḥ parāhṛtaṃ homāya punar avanīyānyābhiduhyā yajño hi yajñasya prāyaścittis, vāruṇīm ṛcam anūcya vāruṇyā hotavyam, varuṇo vā etad yajñasya gṛhṇāti yad ārchati niṣkṛtir evaiṣā prāyaścittis, apratiṣekyaṃ syāt tejaskāmasya brahmavarcasakāmasya, atho tustūrṣamāṇasya, atho yaḥ kāmayeta vīro mā ājāyeteti, apratiṣikto vai gharmas tejo brahmavarcasam, tejasvī brahmavarcasī bhavati stṛṇute yaṃ tustūrṣate, ā hāsya vīro jāyate, ājyena hotavyaṃ yasyāpratiṣekyaṃ syāt, etad vā apratiṣiktam, na tu skannasya prāyaścittir asti, atho na paśumān iva bhavati paśūnāṃ vā etat payaḥ pravṛjyate śucaṃ paśuṣu dadhāti tejo 'śāntaṃ paśūn nirdahati tasmāt pratiṣekyam eva syāt, yad adbhiḥ pratiṣiñced dharo vinayet, gāṃdohasaṃnejanena pratiṣicyam, tad dhi nāpo na payas tad āhuḥ skandati vā etat, yarhi vā etad dohanāt paryākriyate tarhi skannam antarhitā hy asyā vanaspatayas, iti tad adbhir eva pratiṣicyam, stokenaikena na haro vinayati śucaṃ paśūnāṃ śamayati paśavo vai tejo brahmavarcasam, mithunaṃ vā āpaś ca payaś ca mithunāt khalu vai prajāḥ paśavaḥ prajāyante tan mithunam, tasmād eva mithunād yajamānaḥ prajayā ca paśubhiś ca prajāyate, odanena hotavyaṃ yasya prātaṣekyaṃ syāt, eṣa hi pratiṣiktaḥ śānto medhyo mithunaḥ prajaniṣṇuḥ"
  },
  {
    "reference": "MS_1,8.4",
    "page": "I,118",
    "text": "varco me yacha // iti sādayati varca evāsmin yachati, oṣadhīr vā imā rudrā viṣeṇāñjan, tāḥ paśavo nāliśanta te devāḥ prajāpatim evopādhāvan, sa prajāpatir abravīt, vāryaṃ vṛṇai bhāgo me 'stv iti vṛṇīṣveti, abruvant so 'bravīt, maddevatyaiva samidasad iti tasmāt prājāpatyā samit, deveṣu hy asyaiṣā vāryavṛtā dve samidhau kārye dve hy āhutī ekaiva kāryā, eko hi prajāpatis, ekadhā khalu vai samiddhas, uta bahvīr āhutayo hūyante tā agninānvavākarot tā asvadayat tāḥ punarṇavā ajāyanta, etarhi khalu vā agnihotriṇe darśapūrṇamāsine sarvā oṣadhayaḥ svadante yat samidham ādadhāti sarvā evāsmā oṣadhīḥ svadhayām akaḥ"
  },
  {
    "reference": "MS_1,8.5",
    "page": "I,118",
    "text": "agne gṛhapate pariṣadya juṣasva svāhā // iti juhuyāt tenaivainaṃ śamayati tena prīṇāti, atho tenaivainam ananudhyāyinam arūkṣaṃ karoti, atha yat pūrvām āhutiṃ hutvottarāṃ hoṣyan pratīkṣate tenaivainaṃ śamayati tena prīṇāti, atho tenaivainam ananudhyāyinam arūkṣaṃ karoti, atha yat pūrvām āhutiṃ hutvottarāṃ hoṣyan pratīkṣate tenaivainaṃ śamayati tena prīṇāti, atho tenaivainam ananudhyāyinam arūkṣaṃ karoti, atha yad evāsya gṛha upahriyate yad enam agnim abhitā āsīnā yācanti tenaivainaṃ śamayati tena prīṇāti, atho tenaivainam ananudhyāyinam arūkṣaṃ karoti"
  },
  {
    "reference": "MS_1,8.6",
    "page": "I,118",
    "text": "bhūr bhuvaḥ svaḥ // iti purastād dhotor vadet, ebhyo vā etal lokebhyā iṣṭakā upadadhāti svargasya lokasya samaṣṭyai yat sāyaṃ juhoti sahasraṃ tena kāmadughā avarunddhe yat prātaḥ sahasraṃ tena yad asyāgnir ādhīyate sahasraṃ tena yamarājyaṃ vā agniṣṭomenābhijayati somarājyam ukthyena sūryarājyaṃ ṣoḍaśinā svārājyam atirātreṇa, etāni vai sarvāṇīndro 'bhavat, etāni sarvāṇi bhavati ya etair yajate sarvam etad bhavati ya evaṃ veda haviṣmān vā ekas, devayājy ekaḥ sahasrayājy ekas, yo 'gnihotraṃ juhoti sa haviṣmān yo darśapūrṇamāsau yajate sa devayājī yaś cāturmāsyair yajate sa sahasrayājī, agnihotre vai sarve yajñakratavaḥ sarvān yajñakratūn avarunddhe ya evaṃ vidvān agnihotraṃ juhoti"
  },
  {
    "reference": "MS_1,8.7",
    "page": "I,125",
    "text": "prātar vastor namaḥ svāhā // iti juhuyāt, ṛtum eva nātyanait tad yathā kārudveṣiṇo juhvaty evam asya hutaṃ bhavati yasyāgnim anuddhṛtaṃ sūryo 'bhinimroced yo brāhmaṇo bahuvit sa uddharet sarveṇaivainaṃ brahmaṇoddharati, agnihotreṇānudravet, bhāgadheyenaivainaṃ praṇayati, atho bhāgadheyenaivainaṃ samardhayati varo dakṣiṇā sarvata evainaṃ digbhyo vareṇa cyāvayati yasyobhā anugatā abhinimroced yasya vābhyudiyāt punarādheyam eva tasya prāyaścittis, yathā vai patho vartanī evaṃ darśapūrṇamāsau yathāntaraivam agnihotram evaṃ vā agnihotriṇe darśapūrṇamāsine svargo loko 'nubhāti, upānyāni havīṃṣi vasanti, atha kasmād agnihotraṃ nopavasantīti brahmavādino vadanti pratataṃ vā etad aparimitam asaṃsthitam aśnāti māṃsam upa striyam eti tasmān nopavasanti paśuvratena bhavitavyam, tūṣṇīm iva paśavaḥ saṃbhavanti te medhyās, yat tūṣṇīṃ striyam upaiti medhyataras tena bhavati hiṃkṛtyopeyāt, evam iva hi paśava upayanti medhyatvāya saṃsthāpyā3n na saṃsthāpyā3m iti mīmāṃsante, agnihotraṃ yat saṃsthāpayet tṛṇam aktvānupraharet sā hy agnihotrasya saṃsthitis tad āhus, yadā vai jīyate yadā pramīyate yadārtim ārchaty athāgnihotraṃ saṃtiṣṭhatā iti tan na saṃsthāpyam, manasā vā imāṃ prajāpatiḥ paryagṛhṇāt, iyaṃ vā agnihotrasya vedis, iyam upayāmas, oṣadhayo barhiḥ pruṣvāḥ prokṣaṇīr diśaḥ paridhayas, yat kiṃcābhyādhīyate sa idhmas, yajamāno yūpas, unnīyamāne stheyam evam iva hi yūpaḥ samṛddhyai madhyato vā eṣa yajñaḥ pratato yad agnihotram, tasmād agnihotrī darśapūrṇamāsī sarvaṃ barhiṣyaṃ dadāti madhyato hy etad yajñasya dīyate yad agnihotre hotavyaṃ rājanyasyāgnihotrā3n na hotavyā3m iti mīmāṃsante, āmād iva vā eṣa yad rājanyas, bahu vā eṣo 'yajñiyam amedhyaṃ carati, atyanannaṃ jināti brāhmaṇam, tasmād rājanyasyāgnihotram ahotavyam ṛtaṃ vai satyam agnihotraṃ brāhmaṇa ṛtaṃ satyam, tasmād brāhmaṇasyaiva hotavyam atho brāhmaṇāyaivāsyāgrato gṛha āhareyus tad dhutam evāsyāgnihotraṃ bhavati, atho ya ṛtam iva satyam iva caret tasya hotavyam anusaṃtatyai"
  },
  {
    "reference": "MS_1,8.8",
    "page": "I,125",
    "text": "bhavataṃ naḥ samanasau samokasau sacetasā arepasā iti samanasā evainau karoti yajamānasyāhiṃsāyai, etau vai tau yā āhur brahmavādinas, naikaḥ kubjir dvau vyāghrau vivyāceti, agnaye 'gnimate 'ṣṭākapālaṃ nirvaped yasyāgnā agnim abhyuddhareyus, devatābhyo vā eṣa samadaṃ karoti yasyāgnā agnim abhyuddharanti yad agnaye 'gnimate devatā evāsmai bhūyasīr janayati vasīyān bhavati"
  },
  {
    "reference": "MS_1,8.9",
    "page": "I,125",
    "text": "iti juhuyād yady ano vā ratho vāntarā viyāyāt, evāvanto vai yajñasya tantavas, devatā vā etās tān vā etat samavṛkṣat tāḥ saṃdadhāti, etad dha sma vā āhur dākṣāyaṇās tantūnt samavṛkṣad gām anvatyāvartayeti gaur hi yajñiyā medhyā, idaṃ viṣṇur vicakramā iti padaṃ yopayati viṣṇoḥ svid eva yajñasya vikrāntam akar apo 'nvatiṣiñcati śāntyai"
  },
  {
    "reference": "MS_1,8.10",
    "page": "I,125",
    "text": "raudraṃ gavi sat, vāyavyam upāvasṛṣṭam āśvinaṃ duhyamānam, saumyaṃ dugdham, vāruṇam adhiśritam, maitraṃ śarogṛhītam, mārutaṃ bindumat pauṣṇam udantam, sārasvataṃ viṣyaṇṇam, vaiṣṇavaṃ pratinīyamānam, svargyam udvāsitam, tvaṣṭur unnīyamānam, dhātur unnītam, vaiśvakarmaṇam udyatam, sāvitraṃ praṇīyamānam, dyāvāpṛthivīyaṃ prahriyamāṇam aindrāgnam upasannam, prājāpatyaṃ samidhi vaiśvadevaṃ hutam"
  },
  {
    "reference": "MS_1,9.1",
    "page": "I,131",
    "text": "cittiḥ sruk cittam ājyam, vāg vedis, ādhītaṃ barhiḥ keto agnis, vijñātam agnīt, vācaspatir hotā mana upavaktā prāṇo haviḥ sāmādhvaryus, indraṃ gacha svāhā pṛthivī hotā dyaur adhvaryus tvaṣṭāgnīt, mitra upavaktā vācaspate vāco vīryeṇa saṃbhṛtatamenāyakṣase yajñapataye vāryamā svas kar vācaspatiḥ somam apāt, jajanad indram indriyāya somaḥ somasya pibatu śukraḥ śukrasya pibatu śrātās ta indra somā vātāpayo havanaśrutas, agnir hotā, aśvinādhvaryū rudro agnīt, bṛhaspatir upavaktā vācaspate hinvidhe nāman vidhema te nāma vidhes tvam asmākaṃ nāma vācaspatiḥ somam apāt, āsmāsu nṛmṇaṃ dhāt somaḥ somasya pibatu śukraḥ śukrasya pibatu śrātās ta indra somā vātāpayo havanaśrutas, mahāhavir hotā satyahavir adhvaryus acittapājā agnīt, acittamanā upavaktā, anādhṛṣyaś cāpratidhṛṣyaś cābhigarau, ayāsya udgātā vidhe nāman vidhema te nāma vidhes tvam asmākaṃ nāma mā devānāṃ tantuś chedi mā manuṣyāṇām, namo mātre pṛthivyai"
  },
  {
    "reference": "MS_1,9.2",
    "page": "I,132",
    "text": "agnir yajurbhiḥ savitā stomais, indra ukthāmadais, bṛhaspatiś chandobhis, aditir apaś ca barhiś ca, ādityā ājyais, marutaḥ sadohavirdhānais, viṣṇur dīkṣātapobhyām, mitrāvaruṇau dhiṣṇyais, aśvina āśirā tvaṣṭā samidhā pūṣā svāhākārais, vāg vāyoḥ patnī pathyā pūṣṇaḥ pṛthivy agneḥ senendrasya dhenā bṛhaspates, gāyatrī vasūṇām, triṣṭub rudrāṇām, jagaty ādityānām anuṣṭub mitrasya virāḍ varuṇasya paṅktir viṣṇos, dīkṣā somasya"
  },
  {
    "reference": "MS_1,9.3",
    "page": "I,132",
    "text": "prajāpatir vā eka āsīt so 'kāmayata yajño bhūtvā prajāḥ sṛjeyeti sa daśahotāraṃ yajñam ātmānaṃ vyadhatta sa cittiṃ srucam akuruta cittam ājyaṃ vācaṃ vedim ādhītaṃ barhiḥ sa daśadhātmānaṃ vidhāya mithunaṃ kṛtvāyatanam aichat sa vai trivṛta eva prāṇān āyatanam acāyat taiḥ prajā asṛjata, ūrdhvam udatṛṇat pūrvapakṣaḥ pañcadaśas tena devān asṛjata te devā ūrdhvā āpyāyanta, ūrdhva āpyāyate ya evaṃ veda, avāṅ avātṛṇad aparapakṣaḥ pañcadaśas tenāsurān asṛjata te 'surā avāñcaḥ prādhvaṃsanta prāsya bhrātṛvyo dhvaṃsate ya evaṃ veda divā devān asṛjata naktam asurān, te devāḥ śuklā abhavan kṛṣṇā asurāḥ satyena devān asṛjatānṛtenāsurān, te devāḥ satyam abhavan, anṛtam asurās, dakṣiṇena hastena devān asṛjata savyenāsurān, te devā vīryavanto 'bhavan mṛddhā asurās tato devā abhavan parāsurās tad ya evaṃ veda bhavaty ātmanā parāsya bhrātṛvyo bhavati so 'manyata kva hoṣyāmīti sa tad eva nāvindat prajāpatir yatrāhoṣyan no asyānyad dhotvam āsīt prāṇāt sa vā indram evāntar ātmanāyatanam acāyat sa indraṃ gacha svāhety apānat, vīryaṃ vai prāṇo vīryam indras, vīrya eva vīryam ajuhot"
  },
  {
    "reference": "MS_1,9.4",
    "page": "I,135",
    "text": "iti samudro vai kāmas, dakṣiṇā kāmo dakṣiṇayaiva dakṣiṇāṃ pratigṛhṇāti yo vai tāṃ devatāṃ veda yāgre dakṣiṇām anayad dakṣiṇīyo ha bhavati nayati dakṣiṇām"
  },
  {
    "reference": "MS_1,9.5",
    "page": "I,135",
    "text": "te vai svaryanto 'bruvan, ato no yūpaṃ prayachata kenāyatanenātraiva vetsyathety abruvan, te vai saptahotāro nyasīdann aryamagṛhapatayas, mahāhavir hotāsīt satyahavir adhvaryus, acittapājā agnīt, acittamanā upavaktā, anādhṛṣyaś cāpratidhṛṣyaś cābhigarās, ayāsya udgātā te vā etaṃ graham agṛhṇata vidhe nāmanvidhema te nāma vidhes tvam asmākaṃ nāmeti te trayastriṃśam āyatanam acāyan, tenedaṃ samatanvan, saptahotrā ca vā idaṃ saṃtataṃ trayastriṃśena ca yad idaṃ devamanuṣyā anyo 'nyasmai saṃprayacchate prāṇo vai daśahotā cakṣuś caturhotā śrotraṃ pañcahotā vāk cātmā ca saptahotā, agnihotraṃ vai daśahotā darśapūrṇamāsau caturhotā cāturmāsyāni pañcahotā saumyo 'dhvaraḥ saptahotā, āyuṣe kam agnihotraṃ hūyate sarvam āyur eti ya evaṃ veda cakṣuṣe kaṃ darśapūrṇamāsā ijyete na cakṣuṣo gṛhe ya evaṃ veda śrotrāya kaṃ cāturmāsyānījyante na śrotrasya gṛhe ya evaṃ veda vāce cātmane ca kaṃ saumyo 'dhvara ijyate na vāco nātmano gṛhe ya evaṃ veda prajāpatir vai daśahotā, ekaḥ san bhūyiṣṭhabhāg vyāhṛtīnām ekaḥ san bhūyiṣṭho bhavati ya evaṃ veda tejase kaṃ pūrṇamā ijyate saumyo vai brāhmaṇo devatayā gāyatrachandās, gāyatro 'gniḥ sve vāvāsmā etad devate saprasthe akar nāsyānyo yogakṣemasyeśe, āyuṣe kam amāvāsyejyate samīva vā eṣa ābhriyate sarvam āyur eti ya evaṃ veda svargāya lokāya kaṃ saumyo 'dhvara ijyate, eti svargaṃ lokaṃ ya evaṃ veda daśahotrāgnihotram unnītam abhimṛśet, daśahotrā vai devā agnihotram asṛjanta prajātam enat sṛṣṭam ālabdha caturhotrā darśapūrṇamāsā abhimṛśet, caturhotrā vai devā darśapūrṇamāsā asṛjanta prajātā enau sṛṣṭā ālabdha pañcahotrā cāturmāsyāny abhimṛśet pañcahotrā vai devāś cāturmāsyāny asṛjanta prajātāny enāni sṛṣṭāny ālabdha saptahotrā saumyam adhvaram abhimṛśet saptahotrā vai devāḥ saumyam adhvaram asṛjanta prajātam enaṃ sṛṣṭam ālabdha daśahotāraṃ vadet purastāt sāmidhenīnām, prajāpatir vai daśahotā yajñamukhaṃ sāmidhenyas mithunaṃ vāvāsyaitad yajñamukhe dadhāti caturhotāraṃ vadet purastāt prayājānām, caturhotrā vai devā indram ajanayan, indraṃ vāvāsyaitad yajñe 'jījanat sendreṇa yajñena yajate pañcahotāraṃ vadet purastād dhaviṣām, pañcahotrā vai devāḥ paśūn asṛjanta parāsurān abhāvayan paśūn eva sṛjate parā bhrātṛvyaṃ bhāvayati saptahotāraṃ vadet purastād anuyājānām, saptahotrā vai devāḥ svar āyan, svar evaiti daśahotāraṃ vadet purastād bahiṣpavamānasya prajāpatir vai daśahotā yajñamukhaṃ bahiṣpavamānam, mithunaṃ vāvāsyaitad yajñamukhe dadhāti caturhotāraṃ vadet purastād ājyānām, pañcahotāraṃ vadet purastān mādhyaṃdinasya pavamānasya saptahotāraṃ vadet purastād ārbhavasya pavamānasya saptahotrā vai devāḥ svar āyan, svar evaiti yo vai caturhotπn anusavanaṃ tarpayitavyān veda tṛpyati prajayā ca paśubhiś ca, ete vai caturhotāro 'nusavanaṃ tarpayitavyā yad brāhmaṇā bahuvidas tān eva tarpayati ta enaṃ tṛptāḥ prajayā ca paśubhiś ca tarpayanti"
  },
  {
    "reference": "MS_1,9.6",
    "page": "I,135",
    "text": "yaḥ prajayā paśubhir na prajāyeta sa dvādaśāhāni barāsīṃ paridhāya taptaṃ pibann adhaḥ śayīta tapo vai taptvā prajāpatir vidhāyātmānaṃ mithunaṃ kṛtvā prajayā ca paśubhiś ca prājāyata, avihito hi vā eṣo 'mithunas, athaiṣa na prajāyate tat tapa eva taptvā vidhāyātmānaṃ mithunaṃ kṛtvā prajayā ca paśubhiś ca prajāyate prajāpatir vai daśahotā jyāyān vai prajāpatir homāt tasmāt tan na juhvati prāṇyāpānet, apānam eva prāṇaṃ juhoti saṃgrāmiṇaṃ caturhotrā yājayet, caturgṛhītam ājyaṃ kṛtvā caturhotāraṃ vyācakṣīta pūrveṇa graheṇārdhaṃ juhuyād uttareṇārdham, caturhotrā vai devā indram ajanayan yatarasmin khalu vai saṃgrāma indro bhavati sa jayati, indraṃ vāvāsyaitat saṃgrāme 'jījanat, jayati saṃgrāmam, prajākāmaṃ caturhotrā yājayet, caturgṛhītam ājyaṃ kṛtvā caturhotāraṃ vyācakṣīta pūrveṇa graheṇārdhaṃ juhuyād uttareṇārdham, caturhotrā vai devā indram ajanayan prajām asmai janayati neva tv aparo 'nujāyate tejasvīva tu bhavati sarveṇa hy enam indriyeṇa janayati paśukāmaṃ pañcahotrā yājayet, caturgṛhītam ājyaṃ kṛtvā pañcahotāraṃ vyācakṣīta pūrveṇa graheṇārdhaṃ juhuyād uttareṇārdham, pañcahotrā vai devāḥ paśūn asṛjanta paśūn eva sṛjate bhrātṛvyavantaṃ pañcahotrā yājayet, caturgṛhītam ājyaṃ kṛtvā pañcahotāraṃ vyācakṣīta pūrveṇa graheṇārdhaṃ juhuyād uttareṇārdham, pañcahotrā vai devā asurān parābhāvayan parā pāpmānaṃ bhrātṛvyaṃ bhāvayati svargakāmaṃ pañcahotrā yājayet, caturgṛthītam ājyaṃ kṛtvā pañcahotāraṃ vyācakṣīta pūrveṇa graheṇārdhaṃ juhuyād uttareṇārdham, pañcahotrā vai devāḥ svar āyan, svar evaiti yo yajñasya saṃsthām anu pāpīyān manyeta taṃ saptahotrā yājayet saptahotrā vai devā idaṃ samatanvan, samatata tājak tādṛṅ punar bhavati yādṛk san yajate"
  },
  {
    "reference": "MS_1,9.7",
    "page": "I,135",
    "text": "brahmavādino vadanti yad eko yajñaś caturhotātha kasmāt sarve caturhotāra ucyantā iti catvāro vā ete yajñās teṣāṃ catvāro hotāras tac caturhotṛṇāṃ caturhotṛtvam, caturṇām ekaḥ saṃvatsaraṃ nāśnīyāt tad vratam annaṃ vai caturhotāras, annavān bhavati ya evaṃ veda, atha yam anūcānaṃ santaṃ nopanamet so 'raṇyaṃ paretya brāhmaṇam upadraṣṭāraṃ kṛtvā caturhotπn vyācakṣīta brahmaṇo vā etad udaraṇaṃ yac caturhotrāras, brāhmaṇa upadraṣṭā, upadraṣṭur evānte brahmāvir akar, tad enam āvirbhūtam āvidaṃ gamayati, atha yau viśapeyātām ahaṃ bhūyo vedāhaṃ bhūyo vedeti, eṣa vāva bhūyo veda yaś caturhotπn veda caturhotāro vai yajñasya yonis, caturhotṛbhyo 'dhi yajño nirmitas, nainaṃ viśaptaṃ hinasti caturhotāraṃ vaded daśame 'hann annakāmas, annaṃ vai caturhotāras, anto daśamam ahar antam eva gatvānnādyam avarunddhe, etad vā asyaitarhy aprayuktam etad anavaruddham, tad eva prayuṅkte tad avarunddhe, iyaṃ vai sarparājñī tasyā vā etad ukthaṃ yac caturhotāras, hotā vadati stutaṃ vā etad anuśaṃsati na hi stutam ananuśastam asti"
  },
  {
    "reference": "MS_1,9.8",
    "page": "I,135",
    "text": "devāś ca vā asurāś cāspardhanta te vai samāvad eva yajñe kurvāṇā āyan yad eva devā akurvata tad asurā akurvata tena vyāvṛtam agachan, te devā abruvan, etemaṃ yajñaṃ tira upary asurebhyas taṃsyāmahā iti tam etāvañśa ādāyodakrāman, agnir yajurbhiḥ savitā stomais, indra ukthāmadais, bṛhaspatiś chandobhir iti taṃ tira upary asurebhyo 'tanvata tam eṣāṃ yajñam asurā nānvavāyan, tena vā enān apānudanta tato devā abhavan parāsurās tad ya evaṃ veda tira upari bhrātṛvyād yajñaṃ tanute bhavaty ātmanā parāsya bhrātṛvyo bhavati, etair eva juhuyāt samṛtayajñe caturbhiścaturbhir anvākśāyaṃ purastāt prātaranuvākasya, etāvān vai yajñas, yāvān eva yajñas taṃ vṛṅkte sayajño bhavaty ayajñā itaras, etair eva juhuyāt purastād dīkṣāyās, eṣā vai pratyakṣaṃ dīkṣā tām evālabdha, etair eva juhuyāt purastād dvādaśāhasya, eṣa vai pratyakṣaṃ dvādaśāhas tam evālabdha, etair evātithyam abhimṛśet, yajñenaiva yajñam ālabdha dakṣiṇato vai devān asurā yajñam ajayan, ta udañcaḥ patnībhiḥ sahāgnīdhraṃ prāviśan, tān patnībhiḥ saha prakśāya jihriyato 'surā apāvartanta tāṃs tata evānūtthāyājayan, tato devā abhavan parāsurās tad ya evaṃ veda bhavaty ātmanā parāsya bhrātṛvyo bhavati nāsya bhrātṛvyo gṛhān na paśūn abhyārohati, abhi bhrātṛvyasya gṛhān abhi paśūn ārohati ya evaṃ veda, etāny evāgnīdhe 'nubrūyāt, agnīd vai pātnīvatasya yajati tṛptā patnī reto dhatte pra prajayā ca paśubhiś ca prajāyate, etair eva juhuyād antarā tvaṣṭāraṃ ca patnīś ca saṃvatsaraṃ prajākāmas, mithunaṃ vai tvaṣṭā ca patnīś ca tvaṣṭāraṃ vā etan mithune 'pyasrāṭ prajananāya tan mithunam, tasmād eva mithunād yajamānaḥ prajayā ca paśubhiś ca prajāyate vindate prajām āsya vīro jāyate yadi saṃvatsaraṃ juhvan na vinden nādṛtyam"
  },
  {
    "reference": "MS_1,10.1",
    "page": "I,135",
    "text": "āgneyo 'ṣṭākapālaḥ saumyaś caruḥ sāvitro dvādaśakapālaḥ sārasvataś caruḥ pauṣṇaś carus, mārutaḥ saptakapālas, vaiśvadevy āmikṣā dyāvāpṛthivīyā ekakapālas, vājināṃ vājinam āgneyo 'ṣṭākapālaḥ saumyaś caruḥ sāvitro 'ṣṭākapālaḥ sārasvataś caruḥ pauṣṇaś carus, aindrāgno dvādaśakapālas, māruty āmikṣā vāruṇy āmikṣā kāya ekakapālas, vājināṃ vājinam agnaye 'nīkavate prātar aṣṭākapālas, marudbhyaḥ sāṃtapanebhyo madhyaṃdine carus, marudbhyo gṛhamedhebhyaḥ sarvāsāṃ dugdhe sāyam odanam, indrasya niṣkāṣas, marudbhyaḥ krīḍibhyaḥ sākaṃ raśmibhiḥ saptakapālas, āgneyo 'ṣṭākapālaḥ saumyaś caruḥ sāvitro 'ṣṭākapālaḥ sārasvataś caruḥ pauṣṇaś carus, aindrāgno dvādaśakapālas, indrāya vṛtraghne carus, vaiśvakarmaṇa ekakapālas, āgneyo 'ṣṭākapālaḥ saumyaś caruḥ sāvitro 'ṣṭākapālaḥ sārasvataś caruḥ pauṣṇaś carus, vāyavyā yavāgūḥ pratidhug vā, indrāya śunāsīrāya dvādaśakapālaḥ saurya ekakapālaḥ ṣaṭkapālaḥ puroḍāśo dhānā manthaḥ pratipuruṣaṃ puroḍāśā ekaś cādhy ādityaś caruḥ"
  },
  {
    "reference": "MS_1,10.2",
    "page": "I,135",
    "text": "apāmityam iva saṃbhara ko ambādadate dadat"
  },
  {
    "reference": "MS_1,10.3",
    "page": "I,143",
    "text": "ṛdhyāmā tā ohaiḥ"
  },
  {
    "reference": "MS_1,10.4",
    "page": "I,143",
    "text": "pinākahastaḥ kṛttivāsā avatatadhanvā"
  },
  {
    "reference": "MS_1,10.5",
    "page": "I,145",
    "text": "devāś ca vā asurāś cāsmiṃl loka āsant sa prajāpatir akāmayata prāsurān nudeya prajāḥ sṛjeyeti sa cāturmāsyāny apaśyat, cāturmāsyair vai so 'surān prānudata cāturmāsyaiḥ prajā asṛjata tad ya evaṃ vidvāṃś cāturmāsyair yajate pra bhrātṛvyaṃ nudate pra prajayā ca paśubhiś ca jāyate, agniṣṭomād vaiśvadevaṃ yajñakratuṃ nirmāya prajāpatiḥ prajā asṛjata, ukthyād varuṇapraghāsān yajñakratuṃ nirmāyemāḥ prajā varuṇenāgrāhayat, atirātrāt sākamedhān yajñakratuṃ nirmāyendro vṛtram ahan, sṛṣṭā vā anyāḥ prajā āsann asṛṣṭā anyās, atha prajāpatir akāmayata prajāḥ sṛjeyeti saṃvatsaro vai yajñas, yajñaḥ prajāpatiḥ sa ete mithune payasī ātmann adhattodhanyaṃ ca vahyaṃ ca, athaitābhyo devatābhya etāni havīṃṣi bhāgaṃ niravapat taiḥ prajā asṛjata ṛtubhyo vai tāḥ prajāḥ prājāyanta ṛtavo vā etāni pañca havīṃṣi pañca hy ṛtavas tataḥ prajāyate, agnir eva prāvāpayat somo vai reto 'dadhāt, mithunaṃ vā agniś ca somaś ca savitā prāsuvat prajananāya saṃvatsaro vai savitā dvādaśa māsāḥ saṃvatsaras tasmād dvādaśakapālas, atho vaiśvadevatvāyaiva dvādaśakapālas, upāṃśu yajati, anirukto hi saṃvatsaraḥ sarasvaty eva sṛṣṭāsu vācam adadhāt pūṣaṇaṃ pratiṣṭhām abhyasṛjyanta vāg vai sarasvatī paśavaḥ pūṣā mithunaṃ vāk ca paśavaś ca madhyataḥ prajāpatināsṛjyanta, antato mithunād viṣūcīḥ prājāyanta tan madhyata evaitat prajāpatinā sṛjyante, athādo 'ntato mithunād viṣūcīḥ prajāyante vārtraghnāni vā etāni havīṃṣi, agninā vā anīkenendro vṛtram ahan, somena rājñā savitṛprasūtaḥ sarasvatyā cetrā pūṣainaṃ vīryeṇānvatiṣṭhata vijitir vā etāni havīṃṣi, indro vai vṛtram ahan, sa viṣvaṅ vīryeṇa vyārchat tad idaṃ sarvaṃ prāviśad apa oṣadhīr vanaspatīn, tena devā aśrāmyan, tat samanayan, tat sānnāyyasya sānnāyyatvam, tad ya evaṃ vidvānt sānnāyyena yajata ṛdhnoti"
  },
  {
    "reference": "MS_1,10.6",
    "page": "I,145",
    "text": "mithunaṃ vai dadhi ca śṛtaṃ ca, atha yat saṃsṛṣṭam āṇḍam iva mastv iva parīva dadṛśe garbha eva sa tapaso vai prajāḥ prājāyanta tapastvaṃ vā etad gachati yañ śṛtatvaṃ gachati tataḥ prajāyate, athaiṣā vaiśvadevy āmikṣā prajāpatiḥ prajā asṛjata tā vaiśvadevenaivāsṛjata tasmād imā vaiśvadevīḥ prajās, viśvān devān yajati stokā vai viśve devās tān vā etad yajati, atho amutaḥpradānād dhi manuṣyā yajñam upajīvanti yonir vā eṣa prajānām, taṃ maruto 'bhyakāmayanta tato 'ṃhogṛhītā asṛjyanta yat svatavadbhyaḥ svatvāyaiva niṣkṛtyai prajanano vā eṣa paśūnām, yan mārutaḥ saptakapālo bhavati sapta hi marutas, viṇ marutas, atho niravattyā eva mārutas, atho grāmyam evaitenānnādyam avarunddhe"
  },
  {
    "reference": "MS_1,10.7",
    "page": "I,145",
    "text": "tā vaiśvadevena sṛṣṭā viṣūcīr vyudāyan, tāḥ prajāpatir dyāvāpṛthivīyena paryagṛhṇāt, yad dyāvāpṛthivīyaḥ prajānāṃ sṛṣṭānāṃ parigṛhītyai yad ekakapālas tena prājāpatyaḥ prajāpatā eva devatāsu pratitiṣṭhati yajamāno vā ekakapālas, āhavanīyaḥ svargo lokas, yat sarvahutaṃ karoti havirbhūtam evainaṃ svargaṃ lokaṃ gamayati yajamānaṃ vai hūrchantaṃ prajā anuhūrchanti yajamānaṃ pratitiṣṭhantaṃ prajā anupratitiṣṭhanti, ṛjur hotavyaḥ pratiṣṭhityai sarvahutaṃ karoti pratiṣṭhityai yajamāno vā ekakapālaḥ paśavo ghṛtam, tad abhipūryaḥ paśubhir evainaṃ samardhayati yad abhipūrayed adharam enaṃ paśubhyaḥ kuryād abhuñjanta enaṃ paśavā upatiṣṭheyus, āviḥpṛṣṭhaḥ kāryaḥ paśubhya evainam uttaram akar bhuñjanta enaṃ paśavā upatiṣṭhate tan na sūrkṣyam abhipūrya eva na hi paśavo na bhuñjanti yat prāṅ padyeta yajamānaḥ pramīyeta yad dakṣiṇā prajām asya nirdahet, yat pratyaṅ patnī pramīyeta yad udaṅ paśūn asya nirdahet, yad uttānaḥ patet parjanyo 'varṣukaḥ syāt punarādāyābhighārya hotavyas, yajamānasya pratiṣṭhityai varo dakṣiṇā varenaiva varaṃ spṛṇoti, ātmā hi varas tredhāsaṃnaddhaṃ barhir bhavati tredhāsaṃnaddha idhmas tredhāvihitāni cāturmāsyāni saṃvatsaraṃ vai cāturmāsyāni saṃvatsareṇāgniṃ manthanti, agniṃ vai prajā anuprajāyante prajanano vā eṣa mathyate, atho vṛṣāṇaṃ vā etad yajamānāya janayanti vasantā yaṣṭavyam, prajananāya pravaṇe yaṣṭavyam, prajananāya nottaravedim upavapanti prajananāya prasvo bhavanti pra mā janayānīti paśavo vai pṛṣadājyam, nānārūpā vai paśavas tasmān nānārūpam āgneyaṃ ghṛtam aindraṃ dadhy aindrāgnaṃ pṛṣadājyaṃ devatayā prāṇāpānau vā indrāgnī mithunaṃ prāṇāpānau mithunayonayaḥ prajās, mithunāt khalu vai prajāḥ paśavaḥ prajāyante tan mithunam, tasmād eva mithunād yajamānaḥ prajayā ca paśubhiś ca prajāyate yadi vasantā yajeta dvir upastṛṇīyāt sakṛd abhighārayet, oṣadhayo vai paśavas, oṣadhīṣv eva paśūn pratiṣṭhāpayati yadi prāvṛṣi yajeta sakṛd upastṛṇīyād dvir abhighārayet, vṛṣṭyaiva paśūn abhijigharti"
  },
  {
    "reference": "MS_1,10.8",
    "page": "I,145",
    "text": "prāṇebhyo vai tāḥ prajāḥ prājāyanta prāṇā vā etāni nava havīṃṣi nava hi prāṇās, ātmā devatā tataḥ prajāyate nava prayājās, navānuyājās, dvā ājyabhāgau, aṣṭau havīṃṣi, agnaye samavadyati vājino yajati tat triṃśas triṃśadakṣarā virāḍ virājy eva pratitiṣṭhati virājo vai yoneḥ prajāpatiḥ prajā asṛjata virājo vā etad yoner yajamānaḥ prajāyate triṃśattriṃśad vai rātrayo māsas, yo māsaḥ sa saṃvatsaraḥ saṃvatsaraḥ prajāpatis tat prajāpateś ca vā etad virājaś ca yoner mithunād yajamānaḥ prajāyate, ekaikayā vā āhutyā dvādaśadvādaśa rātrīr ayuvata tā yāvatīḥ saṃkhyāne tāvatīḥ saṃvatsarasya rātrayaḥ saṃvatsaram eva bhrātṛvyād yuvate vaiśvadevena caturo māso 'yuvata varuṇapraghāsaiḥ parāṃś caturaḥ sākamedhaiḥ parāṃś caturas tān eva bhrātṛvyād yuvata ṛtuyājī vā anyaś cāturmāsyayājy anyas, yo vasanto 'bhūt prāvṛḍ abhūñ śarad abhūd iti yajate sa ṛtuyājī, atha yas trayodaśaṃ māsaṃ saṃpādayati trayodaśaṃ māsam abhiyajate sa cāturmāsyayājī, ṛjūṃs trīn iṣṭvā caturtham utsṛjeta ṛjū dvau parā iṣṭvā tṛtīyam utsṛjeta ye vai trayaḥ saṃvatsarās teṣāṃ ṣaṭtriṃśat pūrṇamāsās, yau dvau tayoś caturviṃśatis tad ye 'mī ṣaṭ triṃśaty adhi tān asyāṃ caturviṃśatyām upasaṃpādayati, eṣa vāva sa trayodaśo māsas tam evaitat saṃpādayati tam abhiyajate vaiśvadevena yajeta paśukāmas, na varuṇapraghāsair na sākamedhaiḥ sarvo vai puruṣaḥ sāhasro jāyate yāvattarasaṃ tv evaiti prajananaṃ vā etad dhavir yad vaiśvadevam, yad vaiśvadevena yajate prajananāya vā etad yajate svāṃ mātrāṃ gachānīti sa yadā sahasraṃ paśūn gached atha varuṇapraghāsair yajeta yad evādaḥ sahasram agaṃs tasyaitad aṃho 'vayajati"
  },
  {
    "reference": "MS_1,10.9",
    "page": "I,145",
    "text": "vājino me yajñaṃ vahān // iti samāvañśo bhakṣayanti samāvañśa eva vājaṃ vibhajante, ātmanā prāśnāti, ātmann eva vājaṃ dhatte"
  },
  {
    "reference": "MS_1,10.10",
    "page": "I,145",
    "text": "tā vaiśvadevena sṛṣṭās tasmiṃs taruṇimani varuṇo 'gṛhṇāt tad āhus, ati vai tāḥ prajāpatim acaran, tā aticarantīr varuṇenāgrāhayat tasmāt pitā nāticaritavā iti vaiśvadevena vai prajāpatiḥ prajā asṛjata tasya maruto havyaṃ vyamathnata tato 'ṃhogṛhītā asṛjyanta tābhyo bheṣajam aichat tad vā ātmann evaichat sa etat paya ātmano 'dhi niramimīta tenābhyo 'ṃho 'vāyajat tad aṃhaso vā eṣāveṣṭir yad varuṇapraghāsās, yad varuṇapraghāsair yajate sarvasyāṃhaso 'veṣṭyai jagdhād vai tāḥ prajā varuṇo 'gṛhṇāt tasmād varuṇapraghāsās, yāvat kumāre 'mṇo jāta enas tāvad asminn eno bhavati yo varuṇapraghāsair yajate sāvitro 'ṣṭākapālo bhavati gāyatro vai devānāṃ savitā dvādaśakapāla aindrāgno devatayā yad vai tad varuṇagṛhītā avevlīyanteva tad āsv indrāgnī balam adhattām, śithirā vai tāḥ prajā varuṇo 'gṛhṇāt tāsv indrāgnī balam adhattam ojo vai vīryam indrāgnī ojo vā etad vīryaṃ madhyataḥ prajānāṃ dhīyate na vai tāḥ prāṇan, tā aprāṇatīr varuṇo 'gṛhṇāt prāṇāpānau vā indrāgnī prāṇāpānau vā etan mukhataḥ prajānāṃ dhīyate athaitāni pañca havīṃṣi saṃtatyai niravattyai mārutī nirvaruṇatvāya vāruṇī kantvāya kāyas, yad vai tad varuṇagṛhītābhyaḥ kam abhavat tasmāt kāyaḥ prajāpatir vai kaḥ prajāpatir vai tāḥ prajā varuṇenāgrāhayat, yat kāyas, ātmana evainā varuṇān muñcati"
  },
  {
    "reference": "MS_1,10.11",
    "page": "I,145",
    "text": "ṛtaṃ vai satyaṃ yajñas, anṛtaṃ strī, anṛtaṃ vā eṣā karoti yā patyuḥ krītā saty athānyaiś carati, anṛtam eva niravadāya ṛtaṃ satyam upaiti yan mithuyā pratibrūyāt priyatamena yājayet, atha yad vācayati medhyām evaināṃ karoti, āmapeṣā bhavanti sarvasyāṃhaso 'veṣṭyai yad bhṛjyeyur anaveṣṭam aṃhaḥ syāt pātrebhyo vai tāḥ prajā varuṇo 'gṛhṇāt, yat pātrāṇi pātrebhya evainā varuṇān muñcati pratipuruṣaṃ bhavanti pratipuruṣam evāṃho 'vayajati, ekam adhi bhavati garbhebhyas tena niravadayate, annād vai tāḥ prajā varuṇo 'gṛhṇāt, śūrpeṇānnaṃ bibhrati tasmāñ śūrpeṇa juhutaḥ strīpuṃsau juhutas, mithunā eva prajā varuṇān muñcataḥ purastāt pratyañcau tiṣṭhantau juhutaḥ purastād evāṃho 'vayajatas, yat prātrāṇi ya eva dvipādaḥ paśavo mithunās teṣām etat purastād aṃho 'vayajatas, atha yan meṣaś ca meṣī ca ya eva catuṣpādaḥ paśavo mithunās teṣām etad upariṣṭād aṃho 'vayajatas, ubhayata evāṃho 'vayajataḥ purastāc copariṣṭāc ca"
  },
  {
    "reference": "MS_1,10.12",
    "page": "I,145",
    "text": "yad vai prajā varuṇo gṛhṇāti śamyaṃ caiva yavaṃ cāpi na gṛhṇāti hemanto hi varuṇas, yā evāvaruṇagṛhītau tābhyām evainā varuṇān muñcati varuṇo vai yavo varuṇadevatyaḥ svenaivainā bhāgadheyena varuṇān muñcati, anṛtād vai tāḥ prajā varuṇo 'gṛhṇāt, yad etā anṛtapaśū anṛtād evainā varuṇān muñcatas, mithunau bhavatas, mithunā eva prajā varuṇān muñcatas, lomaśau bhavatas, medhyatvāya ye hi paśavo loma jagṛhus te medhaṃ prāpuḥ śamīparṇāni bhavanti śaṃtvāya bhūrjo vai nāmaiṣa vṛkṣaḥ kāryā etasya srucaḥ prajāpatir vā annādyam avarundhaṃ nāśaknot tañ śatedhmenāvārunddha paraḥśatāni kāryāṇi, annādyasyāvaruddhyai sahasredhmo ha tv evāṃhaso 'veṣṭiṃ vivyāca paraḥsahasrāṇi kāryāṇi sarvasyāṃhaso 'veṣṭyai yadā pātrāṇi juhvaty athāgniṃ saṃmārṣṭi yasminn evāṃho 'vāyākṣus tasminn utpūte devatā yajā iti, indro vai yatīnt sālāvṛkeyebhyaḥ prāyachat teṣāṃ vā etāni śīrṣāṇi yat kharjūrāḥ somapītho vā eṣo 'syā udaiṣad yat karīrāṇi saumyāni vai karīrāṇi saumī ha tv evāhutir amuto vṛṣṭiṃ cyāvayati yat karīrāṇi bhavanti vṛṣṭyā annādyasyāvaruddhyai"
  },
  {
    "reference": "MS_1,10.13",
    "page": "I,145",
    "text": "prajāpater vā etaj jyeṣṭhaṃ tokaṃ yat parvatās te pakṣiṇa āsan, te parāpātam āsata yatrayatrākāmayanta, atha vā iyaṃ tarhi śithirāsīt teṣām indraḥ pakṣān achinat tair imām adṛṃhat, ye pakṣā āsaṃs te jīmūtā abhavan, tasmād ete sadadi parvatam upaplavante yonir hy eṣām eṣa tato yaḥ prathamo rasaḥ prākṣarat tāni karīrāṇy abhavan, tad etad ut prāvṛṣi jīmūtāḥ plavante yajante varuṇapraghāsaiḥ karīrāṇi bhavanti vṛṣṭiṃ taiḥ saṃtanoti tasmāt tarhi bhūyiṣṭhaṃ varṣati vṛṣṭiṃ hi saṃtanoti na vai vaiśvadeva uttaravedim upavapanti, upātra vapanti prajātāḥ prajāḥ pratigṛbhṇād iti yeyam uttarā vedir yā atrīḥ prajās tāsām eṣā yonis tā etām anuprajāyante yeyaṃ dakṣiṇā vedir yā ādyāḥ prajās tāsām eṣā yonis tā etām anuprajāyante, ubhayīr eva prajāḥ prajanayaty atrīś cādyāś ca, ayaṃ vāva hastā āsīn nāyam, tad yeyaṃ dakṣiṇā vedis tayemam avindan, tasmād eṣa etasya pariveṣṭā kanīyān hi tasmāt kanīyān jyāyāṃsaṃ pariveveṣṭi same prācī bhavataḥ samau hīmau prāñcau hastā asaṃbhinne bhavataḥ sarvasyāṃhaso 'veṣṭyai yat saṃbhindyur anaveṣṭam aṃhaḥ syāt, ekasyāṃ paścāt saṃbhinatti, anusaṃtatyai, upemāṃ vapati nemām anvabhyārohāya kṣatraṃ vā indras, viṇ marutas, nānā yajataḥ pāpavasīyasasya vyāvṛttyai yad evādhvaryuḥ karoti tat pratiprasthātā karoti tasmād yad rājā karoti tad viṭ karoti na vai vaiśvadeve triṃśad āhutayaḥ santi na sākamedheṣu varuṇapraghāseṣu vāva triṃśad āhutayas, vairājo vai puruṣas, daśa hastyā aṅgulayo daśa pādyā daśa prāṇās, yat tarhy avabhṛtham abhyavayanti yajamānasya nirvaruṇatvāya yad vai yajñasya svagākṛtiṃ na prāpnoti tad varuṇo gṛhṇāti yan niṣkāṣeṇāvabhṛtham abhyavayanti yad evātra varuṇaysya nyaktaṃ tasyaiṣā niravattis, anapekṣamāṇā āyanti varuṇasyānanvavāyāya parogoṣṭhaṃ mārjayante parogoṣṭham eva varuṇaṃ niravadayante, edho 'sy edhisīmahīti nirvaruṇā eva bhūtvaidhitum upayanti samid asi samedhiṣīmahīti samiddhyā eva"
  },
  {
    "reference": "MS_1,10.14",
    "page": "I,145",
    "text": "prajāḥ sṛṣṭvāṃho 'vayajya so 'kāmayata vṛtraṃ hanyām iti sa etābhir devatābhiḥ sayug bhūtvā marudbhir viśāgninānīkenopaplāyata sa vṛtram etya vṛtraṃ dṛṣṭvoruskambhagṛhīto 'nabhidhṛṣṇuvann atiṣṭhat taṃ maruto 'dhyaiyanta te 'tyaiṣan, tasya yadā marmāgachann athāceṣṭat saṃ vā enaṃ tad atapan, tasmāt sāṃtapanās agninā vā anīkenendro vṛtram ahan, tad anīkatvāyaivaiṣas, atho agnir vai devānāṃ senānīs tat senotthāpanīyam evaitat, indro vai vṛtrāya vajram udyamaṃ nāśaknot sa etaṃ marudbhyo bhāgaṃ niravapat taṃ vīryāya samatapan, taṃ tena vīryeṇodayachan, saṃ vā enaṃ tad atapan, tasmāt sāṃtapanās, madhyaṃdine carur nirupyas tarhy ubhā antau tapati caruḥ syāt taṃ hi sarvatas tapati devā vai vṛtrasya marma nāvindan taṃ marutaḥ kṣurapavinā vyayuḥ saṃ vā enaṃ tad atapan, tasmāt sāṃtapanāḥ"
  },
  {
    "reference": "MS_1,10.15",
    "page": "I,145",
    "text": "te vai śvo bhūte vṛtraṃ haniṣyantā upāvasan, te 'bruvan kasya vāhedaṃ śvo bhavitā kasya vā pacateti ta etam odanam apacan, tena paśūn acikayus te 'vidur yatarān vā ima upāvartsyanti ta idaṃ bhaviṣyantīti tebhyo vā etena prātiṣṭhan, tān etenāyachan, tat paśūnāṃ vāvaiṣā yatis te vai śvovijayino 'vasan, te 'bruvan kasya vāhedaṃ śvo bhavitā kasya vā pacateti ta etam odanam apacan, te 'bruvan māhutam aśiṣmeti taṃ marudbhyo gṛhamedhebhyo 'juhavuḥ paśavo vai maruto gṛhamedhāḥ paśubhyo vai te tam ajuhavus te vai saṃyattā āsan, te 'surā devebhyaḥ kṣudhaṃ prāhiṇvan, tāṃ devāḥ pratiśrutyaitam odanam apacan, sā deveṣu lokam avittvā punar asurān prāviśat tato devā abhavan parāsurās tad ya evaṃ vidvān etam odanaṃ pacati bhavaty ātmanā parāsya bhrātṛvyo bhavati, api prativeśaṃ pacet, bhrātṛvyāyaiva kṣudhaṃ prahiṇoti yad vai cāturmāsyānāṃ pākayajñasyaiva tad eṣāṃ paśavyam, paśavyo gṛhamedhas, na prayājān yajati nānuyājān na sāmidhenīr anvāha, ājyabhāgau yajati yajñatāyai, agnaye samavadyati, agnir vai samiṣṭis, agniḥ pratiṣṭhitiḥ samiṣṭyā eva pratiṣṭhiyai, iḍām upahvayante paśavo vā iḍā paśavyo gṛhamedhas tasmād iḍām upahvayante niṣkāṣaṃ nidadhāti, anusaṃtatyai"
  },
  {
    "reference": "MS_1,10.16",
    "page": "I,145",
    "text": "teṣāṃ vā ubhayeṣām indraḥ prāvasat te devā etam indrāya bhāgaṃ nyadadhus, asmāñ śvo nihitabhāgo vṛṇatā iti, ṛṣabham āhvayanti, indraṃ vā etaṃ nihvayante ruvatho vaṣaṭkāras, atho asurāṇāṃ vā etad ṛṣabham atyāhvayanti, asmān prajanayād iti savatsā gāvo vasanti sākamedhatvāya stry aśnāti sākamedhatvāya yat strī nāśnīyād asākamedhāḥ syus, atha yat stry aśnāti sākamedhatvāya nirṛtir vā etad yajñasya gṛhṇāti yat stry aśnāti nirṛtir hi strī nirṛtigṛhītā vai darvis taptaṃ hy avacarati, eṣa khalu vai striyā hasto yad darvis, yad darvyā juhoti nirṛtigṛhītayaiva nirṛtiṃ niravadayate sa vai śvo bhūte vṛtraṃ hantum upaplāyata taṃ marutaḥ parikrīḍanta āsan, te 'syāptvā vyanayan, te 'bhyadharṣayan, tasmāt krīḍayas te vai saṃyattā āsan, te devā asurāṇāṃ param antaṃ na parāpaśyan, te marutaḥ krīḍīn krīḍato 'pāpaśyan, taj jitamanaso vā ima iti tebhyo vā etaṃ bhāgaṃ niravapan, tato vā ajayan, taj jitvā evaiṣas, asau vā āditya indras, raśmayaḥ krīḍayaḥ sākaṃ raśmibhiḥ pracarati vijityai devā vai vṛtraṃ hataṃ na vyajānan, taṃ marutaḥ krīḍayo 'dhyakrīḍan, tasmāt krīḍayas, athaitāni pañca havīṃṣi saṃtatyai, athaiṣa aindrāgnas, indrāgnī evāsmai vajram anvabibhṛtām indrāgnī asmai vajram abhyavahatām athaiṣa aindras, uddhāraṃ vā etam indrā udaharat vṛtraṃ hatvā tad uddhāra evāsya, eṣa bhāga eva tasmād rājā saṃgrāmaṃ jitvodājam udajate, athaiṣa vaiśvakarmaṇas, viśvāni me karmāṇi kṛtāny āsann iti viśvakarmā hi so 'bhavad vṛtraṃ hatvā, athaiṣa āghāras, āhutīnāṃ saṃtatyai triṃśatvāya"
  },
  {
    "reference": "MS_1,10.17",
    "page": "I,145",
    "text": "prajāḥ sṛṣṭvāṃho 'vayajya vṛtraṃ hatvā te devā amṛtatvam evākāmayanta svargo vai loko 'mṛtatvam, saṃvatsaraḥ svargo lokas, yad dvādaśāhutayas, amṛtatvam eva tena spṛṇoti, āpad vā etat saṃvatsaram ati vā etat saṃvatsaram akramīt, yad dvādaśāhutayaḥ saṃvatsaram eva punar abhiparyāvartate, āpad vā etat saṃvatsaram, saṃ vā etat saṃvatsaram akṛkṣat, yat ṣaṭṣaṭ saṃpādayati ṣaḍ vā ṛtavas tān vā etat saṃpādayati tān apipādayati tān apipadyamānān anvapipadyate, āpad vā etat saṃvatsaram, pitaro vā ṛtavas tān vā etat prajanayati tān prajāyamānān anu prajāyate tataḥ prajāyate, etad vā asya saṃvatsaro 'bhīṣṭo 'bhūd abhīṣṭā ṛtavas, atha vā asya pitaro 'nabhīṣṭās, yad eṣa pitṛyajñas tenaivāsya pitaro 'bhīṣṭāḥ prītā bhavanti dakṣiṇato nirupyam, dakṣiṇā hi pitṛṇām atho āhur ubhayata eva nirupyam iti, ubhaye hījyante tan na sūrkṣyam, dakṣiṇata eva nirupyam, dakṣiṇā hi pitṛṇām, ṣaṭkapālaḥ puroḍāśo bhavati ṣaḍ vā ṛtavas ta evāsyaitenābhīṣṭāḥ prītā bhavanti na vai dhānābhir na manthena yajñas, yad eṣa puroḍāśas tena yajñas, athaitā dhānāḥ svadhā vā etā amuṣmiṃl loke, atho aparimitā vai saṃvatsarasya rātrayas tā evāsyaitābhir abhīṣṭāḥ prītā bhavanti na vai dhānābhir na puroḍāśena pitṛyajñas, yad eṣa manthas tena pitṛyajñas, abhivānyāyā gor dugdhe syāt sā hi pitṛṇām, nediṣṭhaṃ dakṣiṇāsīnā upamanthati dakṣiṇā hi pitṛṇām ekayopamanthati, ekā hi pitṛṇām ikṣuśalākayopamanthati sā hi pitṛṇām, na prācy uddhatyā pitṛyajño hi na dakṣiṇā yajño hi, ubhe diśā antaroddhanti, ubhaye hījyante, upamūlaṃ barhir dāti tena pitṛṇām, yad ṛtemūlam, tena devānām ubhaye hījyante pariśrayanti, antarhitā vā amuṣmād ādityāt pitaras, atho antarhitā hi devebhyaś ca manuṣyebhyaś ca pitaras tasmāt pariśrayanti samantaṃ barhiḥ paristṛṇāti samantaṃ hīma ṛtavaḥ pariviṣṭā atho samantān mā pitaro 'bhisamāgachān iti, amuṣmin vai pūrvasminn itarā devatā ijyante yat tatra juhuyād āhutīḥ saṃsṛjet samadaṃ kuryāt, gārhapatye śṛtaṃ kurvanti yajñatāyai, odanapacanād agnim āharanti tat svin nānyatā āharanti"
  },
  {
    "reference": "MS_1,10.18",
    "page": "I,145",
    "text": "svadhā namaḥ // iti vaṣaṭkaroti svadhākāraḥ pitṛṇāṃ namaskāro devānām ubhaye hījyante sraktiṣu nidadhāti devān vai pitṝn manuṣyā anuprapibante devān eva pitṝn ayāṭ trir nidadhāti trīn hīdaṃ puruṣān abhismas trīn parān anvācaṣṭe trayo hi pare pitā putraḥ pautras, anusaṃtatyai sarvāsu sraktiṣu nidadhāti sarvāsu hi dikṣu pitaraḥ sarvā evainaṃ diśo gamayati nāmuṣyāṃ nidadhāti yad amuṣyāṃ nidadhyān mṛtyunaināḥ pariveśayet tām evānūdyanti, atha yat tasyāṃ nimārṣṭi tām eva tena prīṇāti"
  },
  {
    "reference": "MS_1,10.19",
    "page": "I,145",
    "text": "atra pitaro mādayadhvam ity uktvā parāyanti ta āhavanīyam upatiṣṭhante susaṃdṛśaṃ tvā vayam iti, ā tamitos tiṣṭhanti, agnim evopadraṣṭāraṃ kṛtvāntaṃ prāṇasya gachanti, amīmadanta pitarā ity uktvā prapadyante ta ūrṇāṃ daśāṃ vā nyasyanti yad evātra nigachanti tasyaiṣā niravattiḥ paretana pitaraḥ somyāsā ity āha, anuṣaktā vā etān pitaraḥ syur vyāvṛttyai samantam apaḥ pariṣiñcan paryeti mārjanam evaiṣām, tad apariṣiñcan punaḥ paryeti, amuṃ vā ete lokaṃ nigachanti ye pitṛyajñena caranti prajāpatis tv evaināṃs tatā unnetum arhati yat prājāpatyām ṛcam anvāha prajāpatir evaināṃs tatā unnayati, atha yad apariṣiñcan punaḥ paryeti, amuṃ vā etaṃ lokaṃ punar upāvartante pitṝn vā etad yajño 'gan pāṅkto yajñas, yat paṅktyā punar āyanti sahaiva yajñenāyanti manasvatībhir āyanti mana eva punar upahvayante"
  },
  {
    "reference": "MS_1,10.20",
    "page": "I,145",
    "text": "rudraiṣa te bhāgas tenāvasena paro mūjavato 'tīhi pinākahastaḥ kṛttivāsā avatatadhanvā // iti girir vai rudrasya yonis, ato vā eṣo 'nvabhyavacāraṃ prajāḥ śamāyate svenaivainaṃ bhāgadheyena svaṃ yoniṃ gamayati, anapekṣamāṇā āyanti rudrasyānanvavāyāya parogoṣṭhaṃ mārjayante parogoṣṭham eva rudraṃ niravadayante, ambī vai strī bhaganāmnī tasmāt tryambakās, yasya vai havir apratiṣṭhitam apratiṣṭhitaḥ sas, apratiṣṭhitā asya tryambakās, ādityaṃ ghṛte caruṃ nirvapet punar etya gṛheṣu, iyaṃ vā aditis, iyaṃ pratiṣṭhā yad ādityas, asyām eva pratitiṣṭhati"
  },
  {
    "reference": "MS_1,11.1",
    "page": "I,162",
    "text": "devasya vayaṃ savituḥ prasave satyasavanasya bṛhaspater vājino vājajito vājaṃ jeṣma"
  },
  {
    "reference": "MS_1,11.2",
    "page": "I,163",
    "text": "śyenasyeva dravato aṅkasaṃ pari dadhikrāvṇaḥ sahorja taritrataḥ"
  },
  {
    "reference": "MS_1,11.3",
    "page": "I,163",
    "text": "indrāya vācaṃ vadata, indrāya vācaṃ saṃvadata, indraṃ vājaṃ jāpayata, indra vājaṃ jaya, iyaṃ vaḥ sā satyā saṃvāg abhūd yām indreṇa samadadbhvam ajījapata vanaspatayas, indrāya vācaṃ vimucyadhvam, vājinau vājajitau vājaṃ jitvā bṛhaspater bhāgam avajighratam, vājinau vājajitau vājaṃ jitvā bṛhaspater bhāge nimṛjyethām, svo rohāvehi svo rohāvehi svo rohāva, āyur yajñena kalpate prāṇo yajñena kalpate cakṣur yajñena kalpate śrotraṃ yajñena kalpate mano yajñena kalpate vāg yajñena kalpate brahmā yajñena kalpate pṛṣṭhaṃ yajñena kalpate svar yajñena kalpate yajño yajñena kalpate vājāya svāhā prasavāya svāhā, apijāya svāhā kratave svāhā, aharpataye svāhā vākpataye svāhā vasave svāhā svar mūrdhā vaiyaśano vyaśyann āntyo 'ntyo bhauvanas, bhuvanasya pataye 'dhipataye svāhā, annāya tvā vājāya tvā vājajityāyai tvā, iṣe tvā, ūrje tvā rayyai tvā poṣāya tvā svar devā agāma, amṛtā abhūma prajāpateḥ prajā abhūma"
  },
  {
    "reference": "MS_1,11.4",
    "page": "I,163",
    "text": "ayā viṣṭhā prajāpataye tvā"
  },
  {
    "reference": "MS_1,11.5",
    "page": "I,163",
    "text": "devā vai nānā yajñān apaśyan, atha vā etaṃ sarve 'paśyan, tasmin vā ayatanta tasminn ājim ayus taṃ bṛhaspatir udajayat, bṛhaspatir vai devānāṃ purohitas, yad vai purohito brāhmaṇaṃ śṛṇoti tad rājñe tenendram ayājayat sa svārājyam agacchat sa eṣa svārājyo yajñaḥ svārājyaṃ gachati ya etena yajate yad bṛhaspatir udajayat tasmād brāhmaṇo yajeta yad indram ayājayaṃs tasmād rājanyas, devā vai nānā yajñān āharan, imam aham imaṃ tvam iti, atha vā etaṃ prajāpatir āharat tasmin vā apitvam aichanta tebhyaś chandāṃsy ujjitīḥ prāyachat, atha vā etena prajāpatir ayajata sa svārājyam agachat sa eṣa svārajyo yajñaḥ svārājyam gachati ya etena yajate, annaṃ vai vājas tad ya evaṃ vidvān annam atti vājayati ha vā enam annam adyamānam, somo vai vājapeyas tad ya evaṃ vidvānt somaṃ pibati vājaṃ ha gachati yāvanto hi devāḥ somam apibaṃs te vājam agachan, tasmāt sarvaḥ somaṃ pipāsati vājaṃ ha gachati vāg ghi vājasya prasavaḥ sā vai vāk sṛṣṭā caturdhā vyabhavat, eṣu lokeṣu trīṇi turīyāṇi paśuṣu turīyam, yā pṛthivyāṃ sāgnau sā rathantare yāntarikṣe sā vāte sā vāmadevye yā divi sā bṛhati sā stanayitnau, atha paśuṣu tato yā vāg atyaricyata tāṃ brāhmaṇe ny adadhus tasmād brāhmaṇa ubhayīṃ vācaṃ vadati yaś ca veda yaś ca na yā bṛhadrathantarayor yajñād enaṃ tayāgachati yā paśuṣu taya ṛteyajñam, tad ya evaṃ vedā ha vā enam apratikśātaṃ gachati yāvatī vāk tāṃ hi veda vācā hi dīyante vācā pradīyaye yo gāthānārāśaṃsībhyāṃ sanoti na tasya pratigṛhyam anṛtena hi sa tat sanoti na mattasya yadā hi tasya mado vyety atha taṃ tat tapati"
  },
  {
    "reference": "MS_1,11.6",
    "page": "I,163",
    "text": "saptadaśa vā ete dvayā grahāḥ prājāpatyāḥ saptadaśaḥ puruṣāḥ prājāpatyas, catvāry aṅgāni śirogrīvam ātmā vāk saptamī daśa prāṇās, aṅge'ṅge vai puruṣasya pāpmopaśliṣṭas, yad vyatiṣajan grahān gṛhṇāti, aṅgādaṅgād evainaṃ pāpmano muñcati śrīr vai somaḥ pāpmā suropayāmās, āgate kāle prāñcaḥ somair utkrāmanti pratyañcaḥ suropayāmaiḥ pāpamanaivainaṃ vipunanti tasmād āhur vājapeyayājy eva pūta iti pāpamanā hy enaṃ vipunanti deva savitaḥ prasuva yajñaṃ prasuva yajñapatiṃ bhagāyeti paruṣiparuṣi juhoti, utsannayajño vā eṣa ko ha tad veda yad etasya kriyate yan na sarvatvāyaiva prasavāya vājasya nu prasave mātaraṃ mahīm iti ratham upāvaharati, iyaṃ vā aditis, anayaivainaṃ prasūtaṃ savitrā copāvaharati vājasyojjityai, apsv antar amṛtam apsu bheṣajam ity aśvānt snapayanti, apsujā vā aśvās, svād evainān yoner janayanti vāyur vā tvā manur vā tveti yunakti na vā etan manuṣyā yoktum arhanti devatābhir evainān yunakti, apāṃ napād āśuhemann iti rarāṭāni pratimārṣṭi pūrvam eva yajur uditam anu vadati dundubhīn nihrādayanti vāg vā eṣaikāraṇyaṃ prāviśat tām evojjayati, atho yā vanaspatiṣu vāk tām evāvarunddhe saptadaśaḥ sarvo bhavati prajāpatir vai saptadaśaḥ prajāpatim evāpnoti, utsannayajño vā eṣa saṃvatsarād vā adhy utsannayajño 'varudhyate saṃvatsarād evainam adhy āptvāvarunddhe"
  },
  {
    "reference": "MS_1,11.7",
    "page": "I,163",
    "text": "devasya savituḥ prasave satyasavaso varṣiṣṭhaṃ nākaṃ ruheyam iti brahmā rathacakraṃ sarpati savitṛprasūta eva vajraṃ sarpati vājasyojjityai, atho prajāpatir vai brahmā yajñasya prajāpatir evainaṃ vajrād adhi prasuvati vājasyojjityai sāma gāyate satyaṃ vai sāma satyenaivojjayati, ujjitir vājayati, annaṃ vai vājas, annādyasyojjityai devasya vayaṃ savituḥ prasave satyasavanasya bṛhaspater vājino vājajito vājaṃ jeṣmeti ratham abhyātiṣṭhati savitṛprasūta eva ratham abhyātiṣṭhati vājasyojjityai vājinām ṛco 'nvāha vājasyojjityai, ājiṃ dhāvanti vājasyojjityai, anudiṣṭai rathair dhāvanti dakṣiṇayaiva svargaṃ lokam eti yad anudiṣṭai rathair dhāvanti dakṣiṇayā vā etad yajamānaḥ saha svargaṃ lokam eti, athaiṣa naivāraḥ saptadaśaśarāvas, devā oṣadhīṣu pakvāsv ājim ayus tā bṛhaspatir udajayat sa etān nivārān nyavṛṇīta tan nivārāṇāṃ nivāratvam, bṛhaspatir vai tā udajayat tam eva bhāginaṃ karoti, ahiṃsāyai tam adhaś cātvālaṃ haranti, iha vā asā āditya āsīt tam ito 'dhy amuṃ lokam aharan, tad yato 'dhy amuṃ lokam aharan yac cātvāle 'vadadhati yajamānam eva svargaṃ lokaṃ haranti, ā mā vājasya prasavo jagamyād iti ratheṣu punarāsṛteṣu juhoti yam eva vājam udajaiṣus tam ātman dhatte, ajījapata vanaspatayā indrāya vācaṃ vimucyadhvam iti rathavimocanīyaṃ juhoti yajuṣaiva yujyante yajuṣā vimucyante vājinau vājajitau vājaṃ jitvā bṛhaspater bhāgam avajighratam iti bhāginā evainā akar vājinau vājajitau vājaṃ jitvā bṛhaspater bhāge nimṛjyethām iti sarvān evainān prīṇāti, ardhavaśāṃ ca suropayāmāṃś ca haranti ya ājiṃ dhāvanti tebhyo yam eva vājam udajaiṣus taṃ parikrīṇīte madhuṣṭhālaṃ brahmaṇe brahmaṇa eva tena parikrīṇīte kakubho rājaputraḥ prāśnāti vīryaṃ vai kakup, vīryam evātman dhatte"
  },
  {
    "reference": "MS_1,11.8",
    "page": "I,163",
    "text": "svo rohāvehi svo rohāvehi svo rohāveti svar vā etad rokṣyan patnyā saṃvadate, atho anvārambho vā eṣa yajñasya patnyā saha svarge loke bhavatas, āyur yajñena kalpate prāṇo yajñena kalpatā iti, etāvān vai puruṣas, yāvān eva puruṣas tam āpnoti sa sarvo bhūtvā svargaṃ lokam eti darbhamayaṃ vāso bhavati pavitratvāya gaudhūmaṃ caṣālam, prājāpatyā vai godhūmā ardhaṃ praty āsām oṣadhīnām, sahaivānnādyenāmuṃ lokam eti vājāya svāhā prasavāya svāheti trayodaśa vā etā āhutayas trayodaśa māsāḥ saṃvatasaraḥ saṃvatsaraṃ vāvāsmā etad upadadhāti svarge loke tasminn eva pratitiṣṭhati, annāya tvā vājāya tvā vājajityāyai tvety ūṣapuṭair arpayanti prājāpatyā vā ūṣāḥ śvaḥśvo bhūyāṃso bhavanti, annādyenaivainam arpayanti, eti vā eṣo 'smāl lokād yo 'muṃ lokam eti yad ūṣapuṭair arpayanti tenāsmāl lokān naiti tenāsmiṃl loke dhṛtas, hiraṇyam abhyavarohati tejo vai hiraṇyam, tejasy eva pratitiṣṭhati bastājinam abhyavarohati paśavo vai bastājinam, paśuṣv eva pratitiṣṭhati, annasyānnasya juhoti vājaprasavyābhis, annaṃ vai vājas, annādyasyāvaruddhyai, ubhayaṃ grāmyaṃ cāraṇyaṃ ca juhoti, ubhayasyānnādyasyāvaruddhyai, audumbareṇa sruveṇa juhoti, ūrg vā udumbaras, ūrjo 'varuddhyai saptabhir juhoti sapta vai chandāṃsi chandobhir evāsmā annādyam avarunddhe, atho vāg vai chandāṃsi vācaivāsmā annādyaṃ prayachati"
  },
  {
    "reference": "MS_1,11.9",
    "page": "I,163",
    "text": "athaite 'tigrāhyās, yad evādaḥ paramannādyam anavaruddhaṃ tasyaite 'varuddhyai gṛhyante, athaite paśavā ālabhyante yajñakratūnām avaruddhyai yad āgeyas, agniṣṭomaṃ tenāvarunddhe yad aindrāgnas, ukthyaṃ tena yad aindro vṛṣṇiḥ ṣoḍaśinaṃ tena yat sārasvatī meṣī yad evādaḥ saptadaśaṃ stotram anāptam anavaruddhaṃ tad evaitayāpnoti tad avarunddhe, athaiṣā vaśās, devāś ca vā asurāś cāspardhanta neme devā āsan neme 'surās te devā etāṃ vaśām apaśyan, tayā lokaṃ dvitīyam avṛñjatāsuralokam, yasyāvadyati sa devaloko yasya nāvadyati so 'suralokas taṃ lokam evaitayā dvitīyaṃ yajamāno vṛṅkte bhrātṛvyalokam eva sārasvaty anyeṣām uttamā bhavati sārasvaty anyeṣāṃ pratahamā vāg vai sarasvatī vācā yajñaḥ saṃtatas, vācaiva yajñaṃ saṃtanoti yad vai yajñasya vidvān na karoti yac cāvidvān antareti tac chidram, tad vācaiva sarasvatyā kalpayati, aniruktaḥ prātaḥsavaḥ prajāpatim eva tenāpnoti viyonir vai vājapeyaḥ prājāpatyaḥ san niruktasāmā yad aniruktaḥ prātaḥsavas tena sayoni rathantaraṃ sāma bhavati, āśīyā ujjityai, atho iyaṃ vai rathantaram asyām eva sūyate vājavatīr mādhyaṃdine pavamāne bhavanti, annaṃ vai vājas, annādyasyāvaruddhyai citravatīr ārbhave pavamāne bhavanti svargasya lokasya samaṣṭyai śipiviṣṭavatīṣu stuvate, eṣā vai prajāpateḥ paśuṣṭhās tanūr yañ śipiviṣṭam, tasmāñ śipiviṣṭavatīṣu stuvata āṣṭādaṃṣṭram uttamam ukthānāṃ bhavati, uttare eva stotre abhisaṃtanoti yad vai yajñasyātiricyate 'muṃ taṃ lokam abhyatiricyate bṛhat tv evāmuṃ lokam āptum arhati, indriyaṃ vai vīryaṃ bṛhad yad bṛhatā stuvate indriye vā etad vīrye tato yajñasya yajamānaḥ pratitiṣṭhati"
  },
  {
    "reference": "MS_1,11.10",
    "page": "I,163",
    "text": "agnir ekākṣarām udajayad aśvinau dvyakṣarāṃ viṣṇus tryakṣarāṃ somaś caturakṣarāṃ savitā pañcākṣarāṃ pūṣā ṣaḍakṣarāṃ marutaḥ saptākṣarāṃ bṛhaspatir aṣṭākṣarāṃ mitro navākṣarāṃ varuṇo daśākṣarām indrā ekādaśākṣarāṃ viśve devā dvādaśākṣarāṃ vasavas trayodaśākṣarāṃ rudrāś caturdaśākṣarām ādityāḥ pañcadaśākṣarām aditiḥ ṣoḍaśākṣarāṃ prajāpatiḥ saptadaśas, agnir ekākṣarayā vācam udajayad aśvinau dvyakṣarayā prāṇāpānā udajayatāṃ viṣṇus tryakṣarayā trīṇ imāṃl lokān udajayat somaś caturakṣarayā catuṣyadaḥ paśūn udajayat savitā pañcākṣarayā pañca diśā udajayat pūṣā ṣaḍakṣarayā ṣaḍ ṛtūn udajayan marutaḥ saptākṣarayā saptapadāṃ śakvarīm udajayan bṛhaspatir aṣṭākṣarayāṣṭau diśā udajayac catasro diśas catasro 'kuśalīr mitro navākṣarayā nava prāṇān udajayad varuṇo daśākṣarayā virājam udajayad indrā ekādaśākṣarayā triṣṭubham udajayad viśve devā dvādaśākṣarayā jagatīm udajayan vasavas trayodaśākṣarayā trayodaśaṃ māsam udajayan rudrāś caturdaśākṣarayā caturdaśaṃ māsam udajayann ādityāḥ pañcadaśākṣarayā pañcadaśaṃ māsam udajayann aditiḥ ṣoḍaśākṣarayā ṣoḍaśaṃ māsam udajayat prajāpatiḥ saptadaśas, agnir ekākṣarayodajayan mām imāṃ pṛthivīm aśvinau dvyakṣarayā pramām antarikṣaṃ viṣṇus tryakṣarayā pratimāṃ svargaṃ lokaṃ somaś caturakṣarayāśrīvīr nakṣatrāṇi savitā pañcākṣarayākṣarapaṅktim udajayad yā hy akṣarapaṅktiḥ sā paṅktiś caturdhā hy etasyāḥ pañca pañcākṣarāṇi pūṣā ṣaḍakṣarayā gāyatrīm udajayac caturdhā hy etasyāḥ ṣaṭ ṣaḍakṣarāṇi marutaḥ saptākṣarayoṣṇiham udajayaṃś caturdhā hy etasyāḥ spta saptākṣarāṇi bṛhaspatir aṣṭākṣarayānuṣṭubham udajayac caturdhā hy etasyā aṣṭāṣṭā akṣarāṇi mitro navākṣarayā bṛhatīm udajayac caturdhā hy etasyā nava navākṣarāṇi varuṇo daśākṣarayā virājam udajayac caturdhā hy etasyā daśa daśākṣarāṇīndrā ekādaśākṣarayā triṣṭubham udajayac caturdhā hy etasya ekādaśaikādaśākṣarāṇi viśve devā dvādaśākṣarayā jagatīm udajayaṃś caturdhā hy etasyā dvādaśa dvādaśākṣarāṇi vasavas trayodaśākṣarayā trayodaśaṃ māsam udajayan rudrāś caturdaśākṣarayā caturdaśaṃ māsam udajayann ādityāḥ pañcadaśākṣarayā pañcadaśaṃ māsam udajayann aditiḥ ṣoḍaśākṣarayā ṣoḍaśaṃ māsam udajayat prajāpatiḥ saptadaśas, agnayā ekākṣarayā chandase svāhāśvibhyāṃ dvyakṣarāya chandase svāhā viṣṇave tryakṣarāya chandase svāhā somāya caturakṣarāya chandase svāhā savitre pañcākṣarāya chandase svāhā pūṣṇe ṣaḍakṣarāya chandase svāhā marudbhyaḥ saptākṣarāya chandase svāhā bṛhaspataye 'ṣṭākṣarāya chandase svāhā mitrāya navākṣarāya chandase svāhā varuṇāya daśākṣarāya chandase svāhendrāyaikādaśākṣarāya chandase svāhā viśvebhyo devebhyo dvādaśākṣarāya chandase svāhā vasubhyas trayodaśākṣarāya chandase svāhā rudrebhyaś caturdaśākṣarāya chandase svāhādityebhyaḥ pañcadaśākṣarāya chandase svāhādityai ṣoḍaśākṣarāya chandase svāhā prajāpatiḥ saptadaśaḥ"
  },
  {
    "reference": "MS_2,1.1",
    "page": "II,1",
    "text": "aindrāgnam ekādaśakapālaṃ nivarped yasya sajātā vīyāyus, ojo vai vīryam indrāgnī ojasaivainān vīryeṇa punar upāsyate, aindrāgnam ekādaśakapālaṃ nivarped bhrātṛvyavān ojo vai vīryam indrāgnī ojasaivainān vīryeṇābhibhavati, aindrāgnam ekādaśakapālaṃ nirvapet prajākāmo yo 'laṃ prajāyai san prajāṃ na vindeta prajāpater vā indrāgnī prajām apāgūhatām, tā etena bhāgadheyenopādhāvat tā asmai prajāṃ punar adattām indrāgnī khalu vā etasya prajām upagūhato yo 'laṃ prajāyai san prajāṃ na vindate tā eva bhāgadheyenopāsarat tā asmai prajāṃ punar dattas, vindadvatī yājyānuvākye bhavatas, vittyā eva, aindrāgnam ekādaśakapālaṃ nirvapet saṃgrāmam abhiprayān ojo vai vīryam indrāgnī ojasaivainaṃ vīryeṇābhiprayāti, aindrāgnam ekādaśakapālaṃ nirvapet saṃgrāmaṃ saṃyatya, ojo vai vīryam indrāgnī ojasaivainaṃ vīryeṇa jayati sa yadā saṃgrāmaṃ jayed athaindrāgnam ekādaśakapālaṃ nivarpet, ojasā vā eṣa vīryeṇa vhṛdhyate yaḥ saṃgrāmaṃ jayati, ojo vīryam indrāgnī ojasaivainaṃ vīryeṇa samardhayatas, aindrāgnam ekādaśakapālaṃ nivarpet pauṣṇaṃ caruṃ janatām abhiprayān ojo vai vīryam indrāgnī ojasainaināṃ vīryeṇābhiprayāti puṣā vīryasyānupradātā so 'smai viryam anuprayachati, aindrāgnam ekādaśakapālaṃ nirvapet pauṣṇaṃ caruṃ kṣetrasya pataye caruṃ kṣetram adhyavasyan, ojo vai vīryam indrāgnī ojasaivāsmai vīryeṇa lokaṃ vindataḥ pūṣā vīryasyānupradātā so 'smai vīryam anuprayachati, iyaṃ kṣetrasya patnī, asyām eva pratitiṣṭhati"
  },
  {
    "reference": "MS_2,1.2",
    "page": "II,1",
    "text": "agnaye vaiśvānarāya dvādaśakapālaṃ nivarpet kāmāya saṃvatsaro vā agnir vaiśvānaraḥ saṃvatsaro kāma āpyate saṃvatsaram evāpat so 'smai kāmam āpnoti yatkāmo bhavati, agnaye vaiśvānarāya dvādaśakapālaṃ nirvapet samāntam abhidhrokṣyan, saṃvatsaro vā agnir vaiśvānaraḥ saṃvatsarāya samamyate saṃvatsaram evāptvā varuṇaṃ kāmam abhidruhyati, agnaye vaiśvānarāya dvādaśakapālaṃ nirvapet saniṃ praiśyan, saṃvatsaro vā agnir vaiśvānaraḥ saṃvatsarāya pratigṛhyate saṃvatsaram evāptvā sātāṃ saniṃ vanute sa yadā vanvītāthāgnaye vaiśvānarāya dvādaśakapālaṃ nirvapet saṃvatsaro vā agnir vaiśvānaraḥ saṃvatsaram eṣa prayuṅkte saṃvatsara etasmai vanute tam eva bhāginam akar, taṃ vyamauk, yaṃ dviśyāt tasmai dakśiṇāṃ dadyāt pāśena vā eśa carati tam evāsmin pratimuñcati, ekahāyano gaur dakṣiṇā sa hi saṃvatsarasya pratimā, agnaye vaiśvānarāya dvādaśakapālaṃ nirvaped anannam atsyan, saṃvatsaro vā agnir vaiśvānaraḥ saṃvatsarāyaivainad apyadhāt sa yadānannam adyād athāgnaye vaiśavānarāya dvādaśakapālaṃ nirvapet, yad evādo 'nannam atti tad asmai saṃvatsaraḥ svadayati svaditam evātti sīsaṃ dakṣiṇā kṛṣṇaṃ vā vāsas, anannaṃ vai sīsam anannaṃ kṛṣṇam anannenaivānannam apahatyānnādyam ātman dhatte, agnaye vaiśvānarāya dvādaśakapālaṃ nirvapet saṃgrāmam abhiprayān, saṃvatsaro vā agnir vaiśvānaraḥ saṃvatsareṇaivainam abhiprayāti, agnaye vaiśvānarāya dvādaśakapālaṃ nirvapet saṃgrāmaṃ saṃyatya yataro vai saṃgṛbhāṇayor āyatanavattaro bhavati sa jayati, iyaṃ vā agnir vaiśvānaras, imām evāyatanam akṛta, asyāṃ parākraṃsta jayati saṃgrāmam, sa yadā saṃgrāmaṃ jayed athāgnaye vaiśvānarāya dvādaśakapālaṃ nirvapet saṃvatsaro vā agnir vaiśvānaraḥ saṃvatsaram eṣa prayuṅkte saṃvatsara etasmai jayati tam eva bhāginam akar, taṃ vyamauk, agnaye vaiśvānarāya dvādaśakapālaṃ nirvaped yaḥ kāmayeta, anena rājemān yavān vrīhīn v ādadhīya, iti saṃvatsaro vā agnir vaiśvānaraḥ saṃvatsaro 'nnādyasya pradātā tam eva bhāgadheyenopāsarat so 'smā annādyaṃ prayachati, agnaye vaiśvānarāya dvādaśakapālaṃ nirvaped vāruṇaṃ yavamayam carum āmayāvinaṃ yājayet, varuṇagṛhīto vā eṣa ya āmayāvī varuṇād evainaṃ tena muñcati, asau vā ādityo 'gnir vaiśvānaras, amunā vā enam etaṃ nigṛhītaṃ varuṇo gṛhṇāti tata enaṃ muktvā yāvān evāsyātmā taṃ varuṇān muñcati  vāruṇaṃ caruṃ nirvaped yavamayam iyantam agnaye vaiśvānarāya dvādaśakapālam, bhūtikāmaṃ yājayet, varuṇagṛhīto vā eṣa yo bhūtikāmas, varuṇād evainaṃ tena muñcati, iyāṃś carur bhavati, etāvān vā ātmā yāvān evāsyātmā taṃ varuṇāt muktvā, asau vā ādityo 'gnir vaiśvānaras, amum enam anvārambhayati, amuṣyainam ādityasya mātrāṃ gamayati"
  },
  {
    "reference": "MS_2,1.3",
    "page": "II,1",
    "text": "agnaye jātavedase 'ṣṭākapālaṃ nirvaped dadhikrāvṇā ekādaśakapālam agnaye vaiśvānarāya dvādaśakapālaṃ yaḥ sarvavedasī prathamām iṣṭim ālabheta, agnir vā etasya tad veda yatrāsyeṣṭaṃ yatra sukṛtam agnir evāsmai tad vindati, amedhyo vā eṣa yaḥ sarvaṃ dadāti tad dadhikrāvaivainaṃ medhyaṃ karoti saṃvatsaro vā agnir vaiśvānaraḥ saṃvatsaro vā etasya tad veda yatrāsyeṣṭaṃ yatra sukṛtam, saṃvatsara evāsmai tad vindati, agnaye surabhimate 'ṣṭākapālaṃ nirvapet, abhiśasyamānaṃ yājayet, rathaprotaṃ vai dārbhyam abhyaśaṃsan, taṃ kaulakāvatī abrūtām, tathā tvā yājayiṣyāvo yathā te 'nnam atsyanti yatra grāmyasya paśor nopaśṛṇavas tad gacha yas tvā kaś copāyat tūṣṇīm evāsva, iti taṃ ha sma vai vyāghrā upaghrāyaṃ tūṣṇīm evāpakrāmanti tau vai tatraiva śvo bhūte yajñāyudhair anvetyāgniṃ mathitvāgnaye surabhimate 'ṣṭākapālaṃ niravapatām, tato vā enaṃ na paryavṛñjan yam abhiśaṃseyus tam etayā yājayet, durabhi vā etam āradyam abhiśaṃsanti, eṣā vā agner bheṣajā tanūr yat surabhis, bheṣajam evāsmā akaḥ surabhim enam akaḥ śamayaty eva, agnaye pavamānāyāṣṭākapālaṃ nirvaped dadhikrāvṇā ekādaśakapālam agnaye vaiśvānarāya dvādaśakapālaṃ punar etya gṛheṣu pavamāna evainaṃ punāty agnir niṣṭapati, apūto vā eṣa yam abhiśaṃsanti nainaṃ dadhikrāvā cana pāvayāṃkriyād iti khalu vā āhus tad dadhikrāvaivainaṃ pāvayati saṃvatsaro vā agnir vaiśvānaraḥ saṃvatsara evainaṃ svadayati, āgneyam aṣṭākapālaṃ nirvaped agnīṣomīyam ekādaśakapālaṃ dyāvāpṛthivīyaṃ dvikapālaṃ yaḥ saṃgrāmaṃ jigīṣen nṛjyāyaṃ vā jijyāset, ṛddhyā evāgneyas, agnīṣomābhyāṃ vai vīryeṇendro vṛtram ahan vṛtraṃ khalu vā eṣa hanti yaḥ saṃgrāmaṃ jayati nṛjyāyaṃ vā jināti tad vārtraghnam evaitat, indro vai vṛtrāya vajram udayachat taṃ dyāvāpṛthivī nānvamanyetām, tam etena bhāgadheyenānvamanyetām, yad dyāvāpṛthivīyas, vajrasyānumatyai, atho anumatavajro 'sad iti sa yadā saṃgrāmaṃ jayen nṛjyāyaṃ vā jinīyād athāgneyam aṣṭākapālaṃ nirvaped aindrāgnam ekādaśakapālaṃ dyāvāpṛthivīyaṃ dvikapālam ṛddhyā evāgneyas, agnīṣomābhyāṃ vai vīryeṇendro vṛtram ahan, sa ojasā vīryeṇa vyārdhyata sa etam aindrāgnam apaśyat tenaujo vīryam ātmann adhatta, ojasā vā eṣa vīryeṇa vyṛdhyate yaḥ saṃgrāmaṃ jayati nṛjyāyaṃ vā jināti, ojo vīryam indrāgnī ojasaivainaṃ vīryeṇa samardhayatas, atha yad dyāvāpṛthivīyas, ye evāsmai vajram anvamaṃsātāṃ tābhyām eṣa bhāgaḥ kriyate"
  },
  {
    "reference": "MS_2,1.4",
    "page": "II,1",
    "text": "agnīṣomīyam ekādaśakapālaṃ nirvaped brāhmaṇaḥ kāmāya, agnīṣomīyo vai brāhmaṇo devatayā svām eva devatāṃ kāmāya bhāgadheyenopāsarat tā asmai kāmaṃ samardhayato yatkāmo bhavati, agnīṣomīyam ekādaśakapālaṃ nirvapet, brāhmaṇaṃ bhūtikāmaṃ yājayet, devā vai satram āsata kurukṣetre 'gniḥ somā indras te 'bruvan yatamaṃ naḥ prathamaṃ yasa ṛchāt taṃ naḥ saheti teṣāṃ vai somaṃ yaśa ārchat tam abhisamagachanta tasmāt somam abhisaṃgachante sa hi yaśasvitamas tad vai somo nyakāmayata sa girim agachat tam agnir anvagachat tau girā agnīṣomau samabhavatām, tasmāt sadadi girā agnir dahati girau somaḥ sa vā indraḥ śithira ivāmanyata so 'gnīṣomā anvagachat tā abravīt, yājayataṃ meti taṃ vā etayāgnīṣomā ayājayatām, tasmiṃs tejo 'gnir adadhād indriyaṃ somas tatā indro 'bhavat, yo bhūtikāmaḥ syāt tam etayā yājayet teja evāsminn agnir dadhātīndriyaṃ somas, bhavaty eva, agnīṣomīyam ekādaśakapālaṃ nirvapeñ śyāmākaṃ vasantā brahmavarcasakāmas, agnīṣomau vai brahmavarcasasya pradātārau tā eva bhāgadheyenopāsarat tā asmai brahmavarcasaṃ prayachatas vasantā yajeta vasanto vai brāhmaṇasya ṛtuḥ sva evāsmā ṛtau brahmavarcasaṃ prayachatas, yat puroḍāśas tenāgneyas, yañ śyāmākas tena saumyaḥ sarvam evāgnīṣomābhyāṃ havyaṃ saṃprādāt tā asmai sarvaṃ brahmavarcasaṃ prayachataḥ saumāgnī saṃyājye syātām, tejo vā agnis, indriyaṃ somas tejasā ca vāvāsmā etad indriyeṇa cobhayato brahmavarcasaṃ parigṛhṇāti saumāpauṣṇaṃ caruṃ nirvapen nemapiṣṭaṃ paśukāmaḥ somo vai retodhāḥ pūṣā paśūnāṃ prajanayitā soma evāsmai reto dadhāti pūṣā paśūn prajanayati saumendraṃ caruṃ nirvapet purodhākāmaḥ saumyo vai brāhmaṇo devatayā, aindro rājanyas, anapadoṣyaṃ khalu vai somaḥ prayachati tam eva bhāgadheyenopāsarat so 'smā anapadoṣyaṃ rāṣṭraṃ prayachati, āgnivāruṇaṃ caruṃ nirvapet samāntam abhidruhyāmayāvī vā, anṛtaṃ vā eṣa karoti yaḥ samāntam abhidruhyati devatā vā eṣa āradyo 'nṛtaṃ karoti, agnir vai sarvā devatās, atra vai sāpi devatā yām ārat tata enaṃ muñcati yad vāruṇas, varuṇād evainaṃ tena muñcati tat kājavaṃ vā etat kriyate sarvasyāveṣṭiḥ sarvasya prāyaścittiḥ"
  },
  {
    "reference": "MS_2,1.5",
    "page": "II,1",
    "text": "saumāraudraṃ ghṛte caruṃ nirvapeñ śuklānāṃ vrīhīṇāṃ brahmavarcasakāmaḥ svarbhānur vā āsuraḥ sūryaṃ tamasāvidhyat taṃ somārudrā abhiṣajyatām, tasya vā etenaiva śamalam apāhatām etenāsmiṃs tejo 'dhattām, yo brahmavarcasakāmaḥ syāt tam etayā yājayet, śamalam evāsyāpahanti tejo 'smin dadhāti, iyāṃś carur bhavati, etāvān vā ātmā yāvān evāsyātmā tāvad asmiṃs tejo dadhāti śuklā vrīhayo bhavanti śvetā gā ājyāya duhanti teja evaitat saṃbhriyate ghṛtaṃ prokṣaṇaṃ bhavati ghṛtena mārjayante ghṛte bhavati bhūya evāsimṃs tejo dadhāti yasyā rātryāḥ prātar yakṣyamāṇaḥ syān nāsya tāṃ rātrīm apo gṛhān prahareyus, āpo vai śāntiḥ śamayeyur eva pariśrite yājayanti tejasaḥ parigṛhītyai sākaṃ raśmibhiḥ pracaranti sākam evāsya rasmibhiḥ śamalam apaghnanti tiṣyāpūrṇamāse yājayet somo vai candramās, rudras tiṣyaḥ saṃpraty evainā upāsarat prācīnaṃ vai saumīr oṣadhayaḥ pratīcīnaṃ raudrīs, na hi prācīnaṃ śuṣyanti śuṣyanti pratīcīnam, manor ṛco bhavanti manur vai yat kiṃcāvadat tad bheṣajam evāvadat tad bheṣajatvāyaiva, etāḥ śakvarīr bhavanti śaktyai nārāśaṃsīr bhavanti śāntyai kilāsatvād vā etasya bhayam ati hy apahanti saumāpauṣṇaṃ caruṃ nirvapen nemapiṣṭaṃ paśukāmaḥ saumyo vai brāhmaṇo devatayā paśavaḥ pūṣā svāṃ vā etad devatāṃ paśubhir baṃhayate tvacam evākṛta"
  },
  {
    "reference": "MS_2,1.6",
    "page": "II,1",
    "text": "saumāraudraṃ caruṃ nirvapet kṛṣṇānāṃ vrīhīṇām abhicaran, saumīr vā oṣadhayas tata enaṃ niryācya rudrāyāsya paśūn apidadhāti kṛṣṇā vrīhayo bhavanti tamo vai kṛṣṇam, mṛtyus tamas, mṛtyunaivainaṃ grāhayati śaramayaṃ barhir bhavati vaibhīdaka idhmaḥ śṛṇād iti śaramayaṃ barhir bhavati vibhattyai vaibhīdaka idhmaḥ saumāraudraṃ caruṃ nirvaped udaśvity avicitānāṃ vrīhīṇāṃ yaḥ kāmayeta dvitīyam asya loke janeyam iti saumīr vā imāḥ prajās, dvitīyam evāsya loke janayati nemaṃ śaramayaṃ barhir bhavati nemam aśaramayam, nemo vaibhīdaka idhmo nemo 'vaibhīdakas, dvitīyam evāsya loke janayati saumāraudrīm āmikṣāṃ nirvapet, āmayāvinaṃ yājayet, āgneyo vai pramītaḥ saumyo jīvan, ubhayata evainaṃ niḥkrīṇāti payo vai puruṣaḥ paya etasyāmayati payasaivāsya payo niḥkrīṇāti, apinaddhākṣo hotā syāt tam araṇyaṃ parāṇīya vikśāpayet tasmā anaḍvāhaṃ dadyāt taṃ ghnīta tasyāśnīyāt, yat tasya nāśnīyāt pramīyeta"
  },
  {
    "reference": "MS_2,1.7",
    "page": "II,1",
    "text": "āgnāvaiṣṇavam ekādaśakapālaṃ nirvaped abhicarann abhicaryamāṇo vā sarasvatīm apy ājyasya yajet, agnir vai sarvā devatās, devatābhir evāsya devatāḥ praticarati viṣṇur yajñas, yajñena yajñam, vāk sarasvatī vācā vācam, tad abhicaryābhiprāyukta, atho praticaryāty eva prāyukta, āgnāvaiṣṇavaṃ ghṛte caruṃ nirvapec cakṣuṣkāmas, agnir vai manuṣyāṇāṃ cakṣuṣaḥ pradātā viṣṇur devānām etau vai cakṣuṣaḥ pradātārau tā eva bhāgadheyenopāsarat tā asmai cakṣuḥ prayachatas, dhenvā vai ghṛtaṃ payo 'naḍuhas taṇḍulās tan mithunam, mithunaṃ cakṣus, mithunenaivāsmai mithunaṃ cakṣur janayataḥ payo vai ghṛtam, payaś cakṣuḥ payasaivāsmai payaś cakṣur janayatas tejo vai ghṛtam, tejaś cakṣus tejasaivāsmai tejaś cakṣur janayatas, hiraṇyaṃ dadāti, āyur vai hiraṇyam āyuś cakṣus, āyuṣaivāsmā āyuś cakṣur dadhāti śatamānaṃ bhavati śatāyur vai puruṣaḥ śatavīryas, āyur eva vīryam āpnoti, āgnāvaiṣṇavam ekādaśakapālaṃ nirvaped abhicaryamāṇas, agnir vai sarvā devatās, viṣṇur yajñas, devatāś caiva yajñaṃ cāstṛtyai madhyataḥ praviśati, āgnāvaiṣṇavam ekādaśakapālaṃ nirvapet saṃgrāme sarasvatīm apy ājyasya yajet, agnir vai sarvā devatās, devatābhir evāsya devatāḥ praṇudate viṣṇur yajñas, yajñena yajñam, vāk sarasvatī vācā vācam, yadi manyeta prati purastāc carantīti dve puronuvākye kuryād ekāṃ yājyām, samam eva dvābhyāṃ kriyate 'ty ekayā prayuṅkte, āgnāvaiṣṇavaṃ prātar aṣṭākapālaṃ nirvapet sārasvataṃ caruṃ bārhaspatyaṃ carum āgnāvaiṣṇavam ekādaśakapālaṃ madhyaṃdine sārasvataṃ caruṃ bārhaspatyaṃ carum āgnāvaiṣṇavaṃ dvādaśakapālam aparāhṇe sārasvataṃ caruṃ bārhaspatyaṃ caruṃ yasya bhrātṛvyaḥ somena yajeta, agnir vai sarvā devatās, devatābhir evāsya devatā āpnoti viṣṇur yajñas, yajñena yajñam, vāk sarasvatī vācā vācam, brahma bṛhaspatis, brahmaṇaivāsya brahmāpnoti kapālaiś chandāṃsi puroḍāśaiḥ savanāni maitrāvaruṇam ekakapālaṃ nirvapet payasyāṃ vā, anūbandhyām evaitenāpnoti saiṣādhvarakalpeṣṭis, yajñam evaitayāpnoti"
  },
  {
    "reference": "MS_2,1.8",
    "page": "II,1",
    "text": "āgnimārutaṃ caruṃ nirvaped vṛṣṭikāmaḥ samānyā mṛdaś caruṃ ca kuryuḥ kumbhaṃ ca yasminn evāgnau caruṃ paceyus tasmin kumbhaṃ dhūpayeyus, dhūmo vā asyāmūṃ gachati nārcis tasmād etaṃ dhūpayanti na pacanti yadā havīṃśy āsādayeyur atha dakṣiṇāyāṃ śroṇyāṃ kumbham āsādyodakena pūrayeyus, yadi purā saṃsthānād vīryeta, adya varṣiṣyatīti brūyāt, yadi saṃsthite śvo vraṣṭeti brūyāt, yadi ciram iva vīryeta nāddhā vidmeti brūyāt, agnir vā ito vṛṣṭim īṭṭe maruto 'mutaś cyāvayanti, ete vai vṛṣṭyāḥ pradātāras tān eva bhāgadheyenopāsarat te 'smai vṛṣṭiṃ prayachanti mārutaṃ caruṃ nirvapet payasi praiyaṅgavaṃ grāmakāmo vā paśukāmo vā pṛśnīnāṃ gavāṃ dugdhe pṛśnīnāṃ gavām ājyaṃ syāt tatrāpi gomūtrasyāścotayeyuḥ pṛśnir vai yad aduhat sa priyaṅgur abhavat, iyaṃ vai pṛśnir vāg vā tasyā vā etat payo yat priyaṅgavaḥ svenaivaināṃ payasāchaiti priyavatī yājyānuvākye bhavataḥ priyam enaṃ sajātānāṃ karoti dvipadā ca catuṣpadā ca bhavatas, dvipadaś caivāsmai catuṣpadaś ca paśūn avarunddhe yathā vatsa ūdhar abhyāyachati vatsaṃ vā gaur evam enaṃ sajātā abhyāyachanti mārutaṃ trayodaśakapālaṃ nirvaped yasya yamau putrau gāvau vā jāyeyātām, nirvīratāṃ vai puruṣo yamo jāta āśāste 'paśutāṃ gaus, yat trayodaśam, prajāpatir vai trayodaśam, prajāpatim evāpnoti yad dvādaśaṃ saṃvatsarāt tena yad gāyatry anuvākyā saṃvatsarāt tena yaj jagatī yājyā paśubhyas tena yan mārutīṣṭiḥ paśubhyas tena mārutaṃ saptakapālaṃ nirvaped yatra viḍ rājānaṃ jijyāset, agastyasya kayāśubhīyaṃ sāmidhenīś ca syur yājyānuvākyāś ca, agastyo vai marudbhya ukṣṇaḥ praukṣat tān indrāyālabhata te vajram ādāyābhyapatan, tān vā etenāśamayat tañ śamayaty evaitena saptakapālo bhavati sapta hi marutas, viñ marutaḥ svenaivainān bhāgadheyena śamayati"
  },
  {
    "reference": "MS_2,1.9",
    "page": "II,1",
    "text": "iti vajro vā āpas, yad etad apsumad yajur bhavati vajreṇaivainaṃ stṛṇute"
  },
  {
    "reference": "MS_2,1.10",
    "page": "II,1",
    "text": "agnaye pathikṛte 'ṣṭākapālaṃ nirvaped yasya prajñāteṣṭir atipadyeta bahiṣpathaṃ vā eṣa eti yasya prajñateṣṭir atipadyate, agnir vai devānāṃ pathikṛt tam eva bhāgadheyenopāsarat sa enaṃ panthām apinayati, anaḍvān dakṣiṇā sa hi panthām apivahati, agnaye vratapataye 'ṣṭākapālaṃ nirvaped ya āhitāgniḥ san pravaset, bahu vā eṣa vratam atipādayati ya āhitāgniḥ san pravasati vratye hy ahani striyaṃ vopaiti māṃsaṃ vāśnāti, agnir vai devānāṃ vratapatis tam eva bhāgadheyenopāsarat sa enaṃ vratam ālambhayati, agnaye vratabhṛte 'ṣṭākapālaṃ nirvaped ya āhitāgniḥ sann aśru kuryāt, ānīto vā eṣa devānāṃ ya āhitāgnis tasmād etenāśru na kartavai na hi devā aśru kurvanti, agnir vai devānāṃ vratabhṛt, agnim etasya vratam agan, tasmād evādhivratam ālabhate, agnaye yaviṣṭhāyāṣṭākapālaṃ nirvaped abhicaryamāṇas, yābhir evainam itaraḥ prayuktibhir abhiprayuṅkte tā asmād yaviṣṭho yoyāva, agnaye vājasṛte 'ṣṭākapālaṃ nirvapet saṃgrāme vājaṃ vā eṣa sisīrṣati yaḥ saṃgrāmaṃ jigīṣati, agnir vai devānāṃ vājasṛt, tam eva bhāgadheyenopāsarat so 'smai vājaṃ dhāvati, agnaye 'nīkavate 'ṭākapālaṃ nirvapet saṃgrāme yadryag vā agner anīkam eti na tat pratidhṛṣe, agnir evāsmā anīkāni jayati viṣṇum apy ājyasya yajet, ato vai viṣṇur imāṃl lokān udajayat, viṣṇor evojjitim anv imāṃl lokān ujjayati praibhyo lokebhyo bhrātṛvyaṃ nudate, agnaye rudravate 'ṣṭākapālaṃ nirvaped yaḥ kāmayeta rudrāyāsya paśūn apidadhyām iti, agnir vai rudras, rudrāyaivāsya paśūn apidadhāti yadi kāmayeta śāmyed ity agnaye surabhimate 'ṣṭākapālaṃ nirvapet, eṣā vā agner bheṣajā tanūr yat surabhis, bheṣajam evāsmā akaḥ surabhim enam akaḥ śamayaty eva, agnaye 'nnavate 'nnādāyānnapataye 'ṣṭākapālaṃ nirvaped yaḥ kāmayeta, annavān annādo 'nnapatiḥ syām iti, agnir vai devānām annavān annādo 'nnapatis tam eva bhāgadheyenopāsarat sa enam annavantam annādam annapatiṃ karoti"
  },
  {
    "reference": "MS_2,1.11",
    "page": "II,1",
    "text": "ojo 'si saho 'si balam asi bhrājo 'si devānāṃ dhāma nāmāsi viśvam asi viśvāyuḥ sarvam asi sarvāyur abhibhūḥ // iti saṃvatsaro vai gāyatrī saṃvatsaro vai tad atiṣṭhat saṃvatsaraṃ vā eṣāṃ tad annādyam avṛñjata tat saṃvatsaram evaitad annādyaṃ yajamāno bhrātṛvyasya vṛṅkte saiṣā gāyatrīṣṭis, atho āhus, rāṣṭrasya saṃvarga iti"
  },
  {
    "reference": "MS_2,1.12",
    "page": "II,1",
    "text": "aindrābārhaspatyaṃ havir nirvaped yo rāṣṭrīyo neva prastiṅnuyāt, aditir vai prajākam audanam apacat soñśiṣṭam āśnāt taṃ vā indram antar eva garbhaṃ santam ayasmayena dāmnāpaumbhat so 'pobdho 'jāyata taṃ vā etena bṛhaspatir ayājayad aindrābārhaspatyena tasya tad dāma svayam eva vyapadyata sa imā diśo vajreṇābhiparyāvartata yo rāṣṭrīyo neva prastiṅnuyāt tam etena yājayed aindrābārhaspatyena paritato hi vā eṣa pāpmanā, athaiṣa na prastiṅnoti bṛhaspataye nirupyate, indrāya kriyate sarvata evainaṃ muñcati vajreṇemā diśo 'bhiparyāvartate"
  },
  {
    "reference": "MS_2,2.1",
    "page": "II,1",
    "text": "yāṃ tvā jano bhūmir iti pramandate nirṛtiṃ tvāhaṃ pariveda viśvataḥ // iti nirṛtigṛhīto vā eṣa yo niruddhas, nirṛtyā evainaṃ tena muñcati, etad vai viśam avāgan, atha vā asya rājyam anvagatam, tad yo 'mī kṛṣṇā vrīhayas taṃ vāruṇaṃ ghṛte caruṃ nirvapet, varuṇo vai devānāṃ rājā sa rājyasyāvagamayitā tam eva bhāgadheyenopāsarat sa enaṃ rājyam avagamayati, etad vai nānāviśyam ubhayīm evaitena viśam avagachati daivīṃ ca mānuṣīṃ ca"
  },
  {
    "reference": "MS_2,2.2",
    "page": "II,16",
    "text": "sauryaṃ ghṛte caruṃ nirvapeñ śuklānāṃ vrīhīṇāṃ brahmavarcasakāmaḥ śatamāno rukmo rajato 'dhastāt syāt, śatamāno rukmo harita upariṣṭāt, iha vā asā āditya āsīt tam ābhyāṃ parigṛhyopariṣṭād āsāṃ prajānāṃ nyadadhus, upariṣṭād vā asā āditya imāḥ prajā adhiṣadyātti, iyaṃ vai rajatāsau hariṇī, ābhyām evainaṃ parigṛhyopariṣṭād āsāṃ prajānāṃ nidadhāti, upariṣṭād imāḥ prajā adhiṣadyātti pañca kṛṣṇalāny api prayājeṣu juhuyāt, etair vā asā āditya imān pañca ṛtūn anu tejasvī, imā evainaṃ pañca diśo 'nu tejasvinaṃ karoti prājāpatyaṃ ghṛte caruṃ nirvapeñ śatakṛṣṇalam āyuṣkāmas, devā asurān hatvā mṛtyor abibhayus te devāḥ prajāpatim evopādhāvan, tān vā etayā prajāpatir ayājayat tato devā amṛtatvam agachan, amṛtaṃ vai hiraṇyam amṛtam āyus, amṛtenaivaiṣv amṛtam āyur āptvādadhāt, ya āyuṣkāmaḥ syāt tam etayā yājayet, etad vai manuṣyasyāmṛtatvaṃ yat sarvam āyur eti, amṛtaṃ vai hiraṇyam amṛtam āyus, amṛtenaivāsminn amṛtam āyur āptvā dadhāti tena sa sarvam āyur eti na purāyuṣaḥ pramīyate śatakṛṣṇalo bhavati śatāyur vai puruṣaḥ śatavīryas, āyur eva vīryam āpnoti catvāricatvāri kṛṣṇalāny avadyati samṛddhyai sarvaṃ brahmaṇe parihartavā āha sarvaṃ brahmaṇi yajñaṃ pratiṣṭhāpayati sarvam asmin brahmā vīryaṃ dadhāti, atho brahma vai brahmā brahmaṇaivāsmin brahmāyur dadhāti"
  },
  {
    "reference": "MS_2,2.3",
    "page": "II,16",
    "text": "bārhaspatyaṃ caruṃ nirvapet purodhākāmas tasya bārhaspatye jyotiṣmatī yājyānuvākye syātām, brahma vai bṛhaspatis, bārhaspatyo brāhmaṇo devatayā svām eva devatāṃ purodhāyā upāsarat svainaṃ devatā purodhāṃ gamayati yad vai lelāyad vīva bhāti taj jyotis tasmāj jyotiṣmatī yadi neva purodhāṃ gached aindrābārhaspatyaṃ havir nirvapet, brahma caiva kṣatraṃ ca sayujā akar, tājag enaṃ purodadhate bārhaspatyaṃ caruṃ nirvapet payasi grāmakāmo vā paśukāmo vā tasya bārhaspatye gaṇavatī yājyānuvākye syātām, yo bahupuruṣṭas tasya gṛhāt kṣīram āhareyuḥ syāt svāsāṃ gavāṃ dugdham, syād udakam, puṣṭir evaiṣā saṃbhriyate brahma vai bṛhaspatis, bṛhaspatiś chandāṃsi chandobhir bṛhaspatir gaṇī svāṃ vā etad devatāṃ bhūyiṣṭhenārpayati sajātair enaṃ gaṇinaṃ karoti brāhmaṇaspatyaṃ caruṃ nirvapet saṃgrāme tasya brāhmaṇaspatye vīravatī vayasvatī yājyānuvākye syātām, chadir darśe yājayet, udbarhiḥ prastaraḥ syāt, bāṇavantaḥ paridhayas, vayāṃsi paraṃ grāmam āviśanti tathā vijñeyam, jeṣyāmā iti brahma vai brahmaṇaspatis, brahmaivopāsarat, brāhmaṇaspatyaṃ caruṃ nirvaped yatra kāmayeta brahmabalaṃ syād iti tasya brāhmaṇaspatye marutvatī yājyānuvākye syātām, brahma vai brahmaṇaspatis, viṇ marutas, brahmaṇi vā etad viśam adhi vināśayati draḍhimne 'śithiratvāya"
  },
  {
    "reference": "MS_2,2.4",
    "page": "II,16",
    "text": "bārhaspatyaṃ caruṃ nirvaped gārmutaṃ paśukāmaḥ prajāpatiḥ paśūn asṛjata te 'smāt sṛṣṭāḥ parāñca āyan, tān bṛhaspatiś cānvaitām, te yatrāvasaṃs tataḥ śakno garmud ajāyata taṃ vā abravīt, anena mā yājayeti tena vā enam ayājayat taṃ paśava upāvartanta yaḥ paśukāmaḥ syāt tam etena yājayet, upa hainaṃ paśavā āvartante yadā hi sa tam etenāyājayad atha taṃ paśava upāvartanta saumāpauṣṇaṃ caruṃ nirvaped gārmutaṃ paśukāmaḥ prajāpatiḥ paśūn asṛjata te 'smāt sṛṣṭāḥ parāñca āyan, teṣāṃ pūṣaṇam adhipām akarot te yatrāvasaṃs tataḥ śakno garmud ajāyata taṃ vā āharat, anena me pratiṣṭheti sa somo 'bravīt, mama vā akṛṣṭapacyam iti taṃ saumāpauṣṇaṃ niravapat taṃ paśava upāvartanta yaḥ paśukāmaḥ syāt tam etena yājayet, upa hainaṃ paśavā āvartante yadā hi sa tam etenāyājayad atha taṃ paśava upāvartanta somo vai retodhāḥ pūṣā paśūnāṃ prajanayitā soma evāsmai reto dadhāti pūṣā paśūn prajanayati prājāpatyaṃ caruṃ nirvaped gārmutaṃ paśukāmaḥ pṛśnīnāṃ gavāṃ dugdhe pṛśnīnāṃ gavām ājyaṃ syāt tatrāpi gomūtrasyāścotayeyuḥ pṛśnir vai yad aduhat sa garmud abhavat, iyaṃ vai pṛśnir vāg vā tasyā vā etañ śiro yad garmutas tasmād etad āṇḍam iva pīyūṣa iva taṃ prājāpatyaṃ caruṃ nirvapet paśukāmaḥ prājāpatyā vai paśavaḥ prajāpatiḥ paśūnāṃ prajanayitā tam eva bhāgadheyenopāsarat so 'smai paśūn prajanayati vāstvamayaṃ raudraṃ caruṃ nirvaped yatra rudraḥ prajāḥ śamāyeta vāstor vai vāstvaṃ jātam, vāstvamayaṃ khalu vai rudrasya svenaivainaṃ bhāgadheyena śamayati tayā niṣādasthapatiṃ yājayet sā hi tasyeṣṭiḥ kūtaṃ dakṣiṇā karṇo vā gardabhaḥ"
  },
  {
    "reference": "MS_2,2.5",
    "page": "II,16",
    "text": "parameṣṭhine dvādaśakapālaṃ nirvaped yaḥ kāmayeta parameṣṭhī syām iti parameṣṭhī vā eṣa devānāṃ yaḥ parameṣṭhī parameṣṭhī rājanyo manuṣyāṇām, tam eva bhāgadheyenopāsarat sa enaṃ parameṣṭhinaṃ karoti tasmai dhanuś ca tisraś ca prayachet // agniṣ ṭe tejaḥ prayachatv indra indriyaṃ pitryāṃ bandhutām // iti, agnir evāsmai tejaḥ prayachati, indraṃ indriyaṃ pitryāṃ bandhutām, vaiśvadevaṃ dvādaśakapālaṃ nirvaped bhrātṛvyavān, taṃ barhiṣadaṃ kṛtvā samayā sphyena vy·het // idam ahaṃ māṃ cāmuṃ ca vy·hāmi // iti yaṃ dviṣyāt tam, yad adho 'vamṛdyeta yac ca sphya āśliṣyet tad viṣṇava urukramāyāvadyet, viṣṇur evainā antarā vikramate taṃ punaḥ samūhet // idam ahaṃ māṃ cāmuṃ ca samūhāmi // iti yo 'sya priyaḥ syāt tam, vaiśvadevīr vā imāḥ prajās tābhir evetaraṃ vyūhati tābhir ātmānaṃ samūhati, indrāṇyai caruṃ nirvapet senāyām uttiṣṭhantyām, senā vā indrāṇī brahmaṇaivaināṃ purastān mukhato jityai saṃśyati balbajā apīdhme syuḥ śakno vā ete 'dhyutthitās, nyāyenaivainām abhinayati yat tasyāṃ senāyāṃ vindeta sā dakṣiṇā vācaspataye caruṃ nirvapeñ śrīkāmas, yo vai vāco 'dhyakṣaḥ sa vācaspatis tañ śrīkaraṇam evaitat"
  },
  {
    "reference": "MS_2,2.6",
    "page": "II,20",
    "text": "devā bhāgaṃ yathā pūrve saṃjānānā upāsate"
  },
  {
    "reference": "MS_2,2.7",
    "page": "II,20",
    "text": "āgneyam aṣṭākapālaṃ nirvapet sāvitraṃ caruṃ vāyavyāṃ yavāgūṃ pratidhug vā bhaumam ekakapālaṃ yasya hiraṇyaṃ naśyed yo vā hiraṇyaṃ vindet, agnir vā agre hiraṇyam avindat sa savitrāmantrayata na khalu vai kiṃcana vāyunānabhigatam asti, asyāṃ vai sa tad avindat, vittyā evāgneyaḥ prasavāya sāvitras, abhinītyai vāyavyā, atha yad bhaumas, asyāṃ hi sa tad avindat, ete vai pradātāras tān eva bhāgadheyenopāsarat te 'smai prayachanti sa yadā vinded athaitebhya eva nirvapet, yair evāvindat tān bhāginaḥ karoti, ahiṃsāyai prajāpatir vai somāya rājñe duhitṝr adadān nakṣatrāṇi sa rohiṇyām evāvasan netarāsu tā anupeyamānāḥ punar agachan, taṃ rājayakṣmeṇāgrahayat sa nirasravat tasmād rājayakṣmagṛhīto niḥsravati sa vai prajāpatim evopādhāvat taṃ prajāpatir abravīt, ṛtaṃ brūhīti sa ṛtam abravīt, yathā sarvāsv eva samāvad vasānīti tasmād eṣa sarvāsv eva samāvad vasati tasmai vai prajāpatiḥ prāyaścittim aichat tasmā amāvāsyāyāṃ vaiśvadevaṃ caruṃ niravapat tenāsmai prāyaścittim avindat so 'mum āpyāyamānam anvāpyāyata vasīyān abhavat, yo rājayakṣmagṛhītaḥ syāt tasmā amāvāsyāyāṃ vaiśvadevaṃ caruṃ nirvapet, etena vai sa tasmai prāyaścittim avindat tenaivāsmai prāyaścittiṃ vindati, amum evāpyāyamānam anvāpyāyate vasīyān bhavati"
  },
  {
    "reference": "MS_2,2.8",
    "page": "II,20",
    "text": "prajāpatir vai devebhyo bhāgadheyāni vyakalpayat sa indro 'bravīt, yad atiricyate tan mameti tad vā indriyam evātyaricyata tad imāṃl lokān ūrdhvam anūdaśrayata tan naikenāpnot, na dvābhyām, tat tṛtīyenāptvāvārunddha yat trayaḥ puroḍāśā bhavanti, ebhyo vā etal lokebhya indriyaṃ vīryam āptvāvarunddhe, uttarauttaraḥ puroḍāśo jyāyān bhavati, uttara uttaro hi loko jyāyān indrāya rājñe prathamas, indrāya svarājñe madhyamas, indrāyādhirājāyottamas, etāni vai sarvāṇīndro 'bhavad rājyaṃ svārājyam ādhirājyam etāni sarvāṇi bhavati ya etair yajate sarvam etad bhavati ya evaṃ veda prathamām anūcya madhyamayā yajet, madhyamām anūcyottamayā yajet, uttamām anūcya prathamayā yajet, evam asya sarvā anuvākyā bhavanti sarvā yājyās, eṣāṃ lokānāṃ pratiprajñātyai, atho anusaṃtatyai, indrāya gharmavate sūryavatā ekādaśakapālaṃ nirvapet tejaskāmas tejo vai gharmas tejaḥ sūryas teja evāvarunddhe, indrāyendriyavatā ekādaśakapālaṃ nirvapet paśukāmas, indriyaṃ vai paśavas, indra indriyasya pradātā tam eva bhāgadheyenopāsarat so 'smā indriyaṃ paśūn prayachati"
  },
  {
    "reference": "MS_2,2.9",
    "page": "II,20",
    "text": "indrāyārkavate 'śvamedhavatā ekādaśakapālaṃ nirvapet, niruddhaṃ yājayet, antaṃ vā eṣa gato yo niruddhas, anto 'rkas, anto 'śvamedhas, antenaivāsmā ante kalpayati vaśā dakṣiṇā vaśaṃ mā nayād iti, indrāyārkavate 'śvamedhavatā ekādaśakapālaṃ nirvaped yaḥ kāmayeta jane ma ṛdhyeteti, anto vā eṣā ṛddhīnāṃ yaj janas, anto 'rkas, anto 'śvamedhas, antenaivāsmā ante kalpayati vaśā dakṣiṇā vaśaṃ mā nayād iti, indrāyārkavate 'śvamedhavatā ekādaśakapālaṃ nirvaped gataśrīs, yadā vai śriyo 'ntaṃ gachaty atha pāpīyān bhavati, anto 'rkas, anto 'śvamedhas, antam evālabdha na pāpīyān bhavati, indrāyārkavate 'śvamedhavatā ekādaśakapālaṃ nirvaped yaḥ kāmayeta mahāyajño mopanamed iti, ete vā indrasya yajñiye tanvau yad arkaś cāśvamedhaś ca te evālabdha tābhyāṃ mahāyajñam ālabhate, indrāya gharmavate sūryavatā ekādaśakapālaṃ nirvapet, indrāya manyumate manasvatā ekādaśakapālam indrāyendriyavatā ekādaśakapālam indrāyārkavate 'śvamedhavatā ekādaśakapālam, bhūtikāmaṃ yājayet, idaṃ vā indrasya gharmaś ca sūryaś ca, idam asya manyuś ca manaś ca, idam asyendraś cendriyaṃ ca, idam asyārkaś cāśvamedhaś ca, etāni vai sarvāṇīndro 'bhavat, etāni sarvāṇi bhavati ya etair yajate sarvam etad bhavati ya evaṃ veda"
  },
  {
    "reference": "MS_2,2.10",
    "page": "II,20",
    "text": "indrāyāṃhomucā ekādaśakapālaṃ nirvapet, āmayāvinaṃ yajayet, eṣā vā indrasya bheṣajā tanūr yad aṃhomuk tam eva bhāgadheyenopāsarat sa enam aṃhaso muñcati, indrāya trātra ekādaśakapālaṃ nirvaped yo jyānyā māraṇād aparodhād vā bibhīyāt, indro vai trātā, indro 'paroddhā tam eva bhāgadheyenopāsarat sa enaṃ trāyate, indrāyānvṛjavā ekādaśakapālaṃ nirvapej jyeṣṭhabandhus, indriyaṃ vai jyeṣṭhabandhus, indriyeṇaivainān anvṛjūn kurute, indrāya prababhrāyaikādaśakapālaṃ nirvapet saṃgrāme pravabhro vā indro vṛtrāya vajraṃ prāharat prababhra evaibhyo vajraṃ praharati, indrāya vaimṛdhāyaikādaśakapālaṃ nirvapet saṃgrāme mṛdho vā eṣa vihanti yaḥ saṃgrāmaṃ jayati mṛdha eva vihate, indrāyābhimātighna ekādaśakapālaṃ nirvapet saṃgrāme, abhimātīr vā eṣa hanti yaḥ smāgrāmaṃ jayati, abhimātīr eva hate, indrāyābhimātiṣāhā ekādaśakapālaṃ nirvaped yaḥ kāmayeta viṣaheya, abhayaṃ me syād iti, indro vai vṛtrāya vajram udayachat taṃ dānavā nānvamanyanta tam etena bhāgadheyenānvamanyanta tato vai so 'bhimātīr ahan vṛtram ahan vṛtraṃ khalu vā eṣa hanti yaḥ saṃgrāmaṃ jayati tad vārtraghnam evaitat"
  },
  {
    "reference": "MS_2,2.11",
    "page": "II,20",
    "text": "aindram ekakapālaṃ nirvapet, niruddhaṃ yājayet, ā prehi paramasyāḥ parāvatā iti yājyānuvākye syātām, parāvataṃ vā eṣa gato yo niruddhaḥ parāvata evainam adhy āptvāvagamayati, aindraṃ trayodaśakapālaṃ nirvapet, niruddhaṃ yājayet, atiriktaṃ vai trayodaśam atirikto niruddhas, atiriktād evainam atiriktam āptvāvagamayati, indrāya vajriṇā ekādaśakapālaṃ nirvapet, indrāya vṛtraghna ekādaśakapālam indrāya vṛtratūrā ekādaśakapālaṃ yasya bhrātṛvyaḥ somena yajeta vajraṃ vā eṣa bhrātṛvyāyoñśrayati yaḥ somena yajate yad vajriṇe vajreṇaivāsya vajraṃ stṛṇute yad vṛtraghne bhrātṛvyo vai vṛtras, hanty evainam, yad vṛtratūre bhrātṛvyo vai vṛtras taraty evainam indrāya kṣetraṃjayāyaikādaśakapālaṃ nirvaped yaḥ kṣetre paśuṣu vā vivadeta, indro vai devānāṃ kṣetraṃjayas tam eva bhāgadheyenopāsarat so 'smai kṣetraṃ paśūn jayati, indrāyādhirājāyaikādaśakapālaṃ nirvaped yatra rājānaḥ sadṛśā iva syus, indro vai devānām adhirājas tam eva bhāgadheyenopāsarat sa enam ādhirājyaṃ gamayati"
  },
  {
    "reference": "MS_2,2.12",
    "page": "II,20",
    "text": "indrāya manyumate manasvatā ekādaśakapālaṃ nirvapet saṃgrāme manyunā vai vīryaṃ kriyata indriyeṇa jayati vīryaṃ caivaiṣv indriyaṃ ca jityai dadhāti manyave caruṃ nirvapet saṃgrāme manyunā vai vīryaṃ kriyate vīryam evaiṣu jityai dadhāti yaṃ jīvagrāhaṃ gṛhṇīyus taṃ vikṛnteyus, manyoḥ svid eva satyam akar indrāya manasvatā ekādaśakapālaṃ nirvaped yaḥ kāmayeta punyaḥ syām anādhṛṣya iti mano vai śrīs tviṣiḥ śriyam evāsmiṃs tviṣiṃ dadhāti saṃvatsaraṃ nu purā manaso na kīrtayet saṃvatsareṇa vā anāptam āpyate saṃvatsareṇaivāsmā āptvā śriyaṃ tviṣiṃ dadhāti"
  },
  {
    "reference": "MS_2,2.13",
    "page": "II,20",
    "text": "yasya sānnāyyaṃ candramā abhyudiyād ye puroḍāśyāḥ syus tāṃs tredhā kuryāt, ye madhyamās tam agnaye dātre 'ṣṭākapālaṃ nirvapet, ye sthaviṣṭhās tam indrāya pradātre dadhaṃś carum, ye kṣodiṣṭhās taṃ viṣṇave śipiviṣṭāya śṛte carum agnir vai madhyamasya dātā, indro jyeṣṭhasya pradātā, atha yat kṣodiṣṭhaṃ tañ śipiviṣṭam, tad āpnoti paśūn eva somo vā etasyātiricyate yasya sānnāyyaṃ candramā abhyudeti sa vai paśūn evābhyatiricyate yaḥ paśukāmaḥ syāt so 'māvāsyām iṣṭvā vatsān apākuryāt, ye puroḍāśyāḥ syus tāṃs tredhā kuryāt, ye kṣodiṣṭhās tam agnaye sanimate 'ṣṭākapālaṃ nirvapet, ye madhyamās taṃ viṣṇave śipiviṣṭāya śṛte carum, ye sthaviṣṭhās tam indrāya pradātre dadhaṃś carum agnir evāsmai tad vindati yad iha viṣṇus tad yad antarikṣas, indras tad yad divi satvāno gā ichanti yad ete taṇḍulā vibhājyante satvāno vā eta eṣṭāras, abhiroddhāra eva, āgneyam aṣṭākapālaṃ nirvaped gataśrīs tasya gaur dhenur dakṣiṇā sa prāṅ prayāya vaiṣṇavaṃ trikapālam, tasya vaḍabā dhenur dakṣiṇā sa prāṅ prayāya giriṃ gatvāpo vā prajāpatyaṃ ghṛte carum, tasya puruṣī dhenur dakṣiṇā yad āgneya imāṃ tenākramate yad vaiṣṇavo 'ntarikṣaṃ tena yat prājāpatyo 'muṃ tena lokam, yat prāṅ prayāty abhi svid evākramīt, yad giriṃ gachaty apo vāntaṃ svid evāgan yat tisro dhenavo dakṣiṇā trayo vā ime lokās, imān asmai lokān dhenur akar imān asmai lokān pradāpayati prattān ha vā asmā imāṃl lokān duhe ya evaṃ veda saumendraṃ caruṃ nirvapeñ śyāmākaṃ somavāmine, indro vai tvaṣṭuḥ somam apibad anupahūyamānas tasyordhvaḥ somapītho 'patat te śyāmākā abhavant somapīthena vā eṣa vyṛdhyate yaḥ somaṃ vamiti yat saumyaḥ somapīthenaivainaṃ samardhayati, indriyeṇa vā eṣa vīryeṇa vyṛdhyate yaḥ somaṃ vamiti yad aindras, indriyeṇaivainaṃ vīryeṇa samardhayati śithira iva hi vā etasya somapīthas, athaiṣa somaṃ vamiti yañ śyāmākataṇḍulaiḥ śrīṇāti somapīthasya dhṛtyai"
  },
  {
    "reference": "MS_2,3.1",
    "page": "II,20",
    "text": "ete vai varuṇasya pāśās tata enaṃ muñcati"
  },
  {
    "reference": "MS_2,3.2",
    "page": "II,29",
    "text": "ete vai sajātās tān asmin dadhāti tān asmād anapakramiṇaḥ karoti"
  },
  {
    "reference": "MS_2,3.3",
    "page": "II,29",
    "text": "chandāṃsi vai varuṇasya pāśās tair enaṃ gṛhṇāti yair enaṃ gṛhṇāti tair enaṃ muñcati, aponaptrīyābhyāṃ dvābhyāṃ juhoti ya evāpsavyo varuṇas tata enaṃ muñcati"
  },
  {
    "reference": "MS_2,3.4",
    "page": "II,31",
    "text": "agnir āyus tasya manuṣyā āyuṣkṛtas tenāyuṣāyuṣmān edhi brahmāyus tasya brāhmaṇā āyuṣkṛtas tenāyuṣāyuṣmān edhi yajña āyus tasya dakṣiṇā āyuṣkṛtas tenāyuṣāyuṣmān edhi, amṛtam āyus tasya devā āyuṣkṛtas tenāyuṣāyuṣmān edhi, aśvinoḥ prāṇo 'si tau te prāṇaṃ dattām, tena jīva mitrāvaruṇayoḥ prāṇo 'si tau te prāṇaṃ dattām, tena jīva bṛhaspateḥ prāṇo 'si sa te prāṇaṃ dadātu tena jīva prajāpateḥ parameṣṭhinaḥ prāṇo 'si sa te prāṇaṃ dadātu tena jīva"
  },
  {
    "reference": "MS_2,3.5",
    "page": "II,32",
    "text": "yad aghriyata tad ghṛtam // iti ghṛtasya vā etan mahimānam udācaṣṭe, atho mahayaty evainat pāvamānasya tvā stomena gāyatrasya vartanyopāṃśos tvā vīryeṇotsṛjā iti yathā vā idaṃ vadhyam utsṛjaty uddharaty unnayaty evaṃ tat, etāvad vā asti stomā grahāś chandāṃsi yāvad evāsti tenāsmā āyur dadhāti yajñenāsmā āyur dadhāti sarva ṛtvijaḥ paryāhuḥ sarve vā eta etasmai cikitsanti sarva evāsmā āyur dadhati brahmaṇo hastam ālabhya paryāhus, brahma vai brahmā brahmaṇaivāsmin brahmāyur dadhāti hiraṇyād adhi ghṛtaṃ niṣpāyayanti, amṛtaṃ vai hiraṇyam āyur ghṛtam amṛtād evainam adhy āyur niṣpāyayanti nir iva dhayati, āyur evātman dhatte tad asmā ābadhnāti, āyuṣainaṃ samardhayati, āgneyyābadhnāti, agnir vai sarvā devatāḥ sarvābhir evāsmin devatābhir āyur dadhāti, agnir āyus tasya manuṣyā āyuṣkṛtas tenāyuṣāyuṣmān edhīti yo vai devān āyuṣmataś cāyuṣkṛtaś ca veda sarvam āyur eti na purāyuṣaḥ pramīyate, ete vai devā āyuṣmantaś cāyuṣkṛtaś ca yad ime prāṇās te 'sminn āyur dadhati, aśvinoḥ prāṇo 'si tau te prāṇaṃ dattāṃ tena jīveti, ime vā ete prāṇās tān asmin dadhāti tān asmād anapakramiṇaḥ karoti daśa deyās, daśa hy ātman prāṇāḥ prāṇān asmin dadhāti, aśvo deyas, vāso deyam, hiraṇyaṃ deyam, gaur deyas, varo deyas, bahu deyam"
  },
  {
    "reference": "MS_2,3.6",
    "page": "II,32",
    "text": "āgneyam aṣṭākapālaṃ nirvaped aindraṃ pañcakapālam, dadhi madhu ghṛtaṃ dhānā udakaṃ tat saṃsṛṣṭaṃ bhavati, aryamṇe carur bhavati ūddhyā evāgneyas, aindraḥ pañcakapālaḥ pāṅkto yajñaḥ paṅktī yājyānuvākye pāṅktāḥ paśavaḥ pāṅktaḥ puruṣas, yāvān eva puruṣas tam āpnoti sa sarvo bhūtvā paśūn āpnoti paśava iva hy etat saṃsṛṣṭam atho yāvanta eva paśavas tān asmai saṃsṛjati tad āhus, aindra ekādaśakapālaḥ kāryā iti aindrā hi paśavas, atho āhuḥ prājāpatyaṃ kāryam iti prājāpatyā hi paśavaḥ prajāpatiḥ paśūnāṃ prajanayitā tam eva bhāgadheyenopāsarat so 'smai paśūn prajanayati, athaiṣo 'ryamṇe carus, yo dadāti so 'ryamā dānam aryamā dānakāmā asmai prajā bhavanti, agnaye bhrājasvate 'ṣṭākapālaṃ nirvapet sauryaṃ carum agnaye bhrājasvate 'ṣṭākapālam, cakṣuṣkāmaṃ yājayet, agner vai manuṣyā naktaṃ cakṣuṣā paśyanti sūryasya divā, etau vai cakṣuṣaḥ pradātārau tā eva bhāgadheyenopāsarat tā asmai cakṣuḥ prayachataḥ samānaṃ vai cakṣur dadhātu yat samānī devatā carum abhito bhavati nānānam evāsmai cakṣuṣī pratidadhāti yāvad anyatareṇākṣṇā paśyati tāvad ubhābhyāṃ paśyed yac carur antarā na syāt, atha yac carur antarā bhavati tasmād idam antarā cakṣuṣor vidhṛtyai śuklā vrīhayo bhavanti śvetā gā ājyāya duhanti, evam iva hy asā ādityaḥ samṛddhyai payasi bhavati payo vai ghṛtam, payaś cakṣuḥ payasaivāsmai payaś cakṣur dadhāti saurībhir ādadhāti cakṣur asmin dadhāti"
  },
  {
    "reference": "MS_2,3.7",
    "page": "II,35",
    "text": "indrāya śākvarāyānubrūhi // iti śakvarīm anūcya revatyā yajet, etair evainam indriyair etābhir devatābhir vyatiṣajati paryūham avadyati, etair evainam indriyair etābhir devatābhiḥ paryūhati paśavo vai bṛhatī, agnī rudras, yad bṛhatyā vaṣaṭkuryād rudrāyāsya paśūn apidadhyāt, atho bṛhatīṃ hy ayātayāmnīṃ paśavo 'nuprajāyante, anuvākyāyāś catvāry akṣarāṇi yājyām abhyatyūhati, anuṣṭubhaṃ ca saṃpādayati paṅktiṃ ca vāg vā anuṣṭup prajāpatiḥ paṅktis, vāci vā etat prajāpatim apy asrāṭ prajananāya tan mithunam, tasmād eva mithunād yajamānaḥ prajayā ca paśubhiś ca prajāyate"
  },
  {
    "reference": "MS_2,3.8",
    "page": "II,36",
    "text": "madhavyau stokā apa tau rarādha saṃ nas tābhyāṃ sṛjatu viśvakarmā"
  },
  {
    "reference": "MS_2,3.9",
    "page": "II,36",
    "text": "kuvalasaktubhir āśvinaṃ śrīṇāti badarasaktubhir aindram, karkandhusaktubhiḥ sārasvatam, vāg vai sarasvatī vācaivāsmint svādumānaṃ dadhāti, atha yainam asā aślīlaṃ vāg abhivadati, atyapaviṣṭa vyārdhiṣṭeti sainaṃ punaḥ kalyāṇaṃ vadati siṃhā adhvaryur dhyāyati vyāghrau pratiprasthātā vṛkau yajamānas, eṣā surā bhavati sa yair eva tad indriyair vīryair vyṛdhyate tāny asminn āptvā dhattas, brāhmaṇasya mūrdhant sādyā medhyatvāya, annaṃ vai surā medhyaṃ vā annam, tena medhyā, ekā puroruk, ekā yājyā, ekadhāsmin vīryaṃ dadhāti brāhmaṇaḥ pāyayitavyas tena haviḥ kriyate, ātmanāpeyā, ātmann eva vīryaṃ dhatte, agnau sarvā hotavyāḥ samṛddhyai madhyato vā eṣa pāpmanā gṛhīto yat samayā vyeti madhyata evainaṃ pāpmano muñcati yad āhavanīye juhuyān na pāpmanā vyāvarteta kriyeta bheṣajam atha yad dakṣiṇe juhoti vi pāpmanā vartate kriyate bheṣajam atha yad vikṣārayati, evam iva hy eṣa vikṣarati śatakṣaro bhavati śatāyur vai puruṣaḥ śatavīryas, āyur eva vīryam āpnoti yad vā etasya vyārdhi yat prāmāyi pitṝn vā etasya tad agan yat pitṛmatībhir anumantrayante pitṛbhya evainaṃ tena samīrayanti yat tisras tṛtīye hi loke pitaras, atha yac catvāras, digbhya evainaṃ tena samīrayanti"
  },
  {
    "reference": "MS_2,4.1",
    "page": "II,38",
    "text": "viśvarūpo vai tvāṣṭra āsīt triśīrṣāsurāṇāṃ svasrīyaḥ sa somam ekena śīrṣṇāpibat surām ekena, annam ekenāvayat sa indro 'manyata, ayaṃ vāvedaṃ bhaviṣyatīti tena samalabhata tena yugaśaram apatat sa takṣāṇaṃ tiṣṭhantam abravīt, ādhāvemāny asya śīrṣāṇi chinddhīti tasya takṣopaskandya paraśunā śīrṣāṇy achinat tasmāt takṣṇe śiro dhṛtam, tasmād asyānnam annādyaṃ tasya yat somapaṃ śirā āsīt sa kapiñjalo 'bhavat, yat surāpaṃ sa kalaviṅkas, yenānnam āvayat sa tittiriḥ sa vai tvaṣṭā putre hate somam āharad ṛta indram, tam adhaḥ śataśale 'sunot, atho āhuḥ sahasraśalā iti tasmin vā indra upahavam aichata tan nopāhvayata taṃ prāsahādāya nāḍyā nirapibat sa somapīthena vyārdhyata tasmāt somo nānupahūtena peyaḥ somapīthena ha vyardhuko bhavati yad ito 'mucyata tau siṃhā abhavatām, yad itas tau vyāghrau yad itas tau vṛkau yat prathamaṃ niraṣṭīvat tat kuvalam abhavat, yad dvitīyaṃ tad badaram, yat tṛtīyaṃ tat karkandhus, yad adhastāt sā surā taṃ vā etayāśvinā ayājayatāṃ sautrāmaṇyā sa yair eva tad indriyair vīryair vyārdhyata tāny asminn āptvādhattām, somenātipupuvānaṃ yājayet, indriyeṇa vā eṣa vīryeṇa vyṛdhyate yaṃ somo 'tipavate yāvad evendriyaṃ vīryaṃ tad asminn āptvā dadhāti rājasūyenābhiṣiṣicānaṃ yājayet, indriyeṇa vā eṣa vīryeṇa vyṛdhyate yo rājasūyenābhiṣiñcate yāvad evendriyaṃ vīryaṃ tad asminn āptvā dadhāti bhūtikāmaṃ yājayet, indriyeṇa vā eṣa vīryeṇa vyṛdhyate yo 'laṃ bhūtyai san na bhavati yāvad evendriyaṃ vīryaṃ tad asminn āptvā dadhāti jyogāmayāvinaṃ yājayet, indriyeṇa vā eṣa vīryeṇa vyṛdhyate yasya jyog āmayati yāvad evendriyaṃ vīryaṃ tad asminn āptvā dadhāti nānārtena yaṣṭavyam ity āhur ārtayajña iva hy eṣa tad āhur yaṣṭavyam eva sarvo hi puruṣā ārtaḥ sarvo bubhūṣati yad āśvinī, aśvinau hy abhiṣajyatām, yat sārasvatī vāg vai sarasvatī vācā hy abhiṣajyatām, yad aindrī, indre hi tau tānīndriyāṇi vīryāṇy āptvādhattām"
  },
  {
    "reference": "MS_2,4.2",
    "page": "II,38",
    "text": "sīsena klībāt kāryā, anṛtaṃ vai sīsam anṛtaṃ klības, anṛtaṃ surā, anṛtenaivānṛtād anṛtaṃ krīṇāti tad āhuḥ kāryā vaḍabā dakṣiṇeti sṛtvarīva hy eṣā sṛtvarī vaḍabā, āśvinaṃ prathamam ālabhante, atha sārasvatīm athaindram evam eva vapābhiś carati, indra evaiṣu tad adhibhavati, aindraḥ punaḥ pracaratāṃ prathamo bhavati, indraṃ vā etat punar ālabhante sendriyatvāya, aindrī vapānām uttamā bhavati, aindraḥ puroḍāśānāṃ prathamas, vīryaṃ vā indras, vīrya evainam abhisaṃdhattaḥ prasavāya sāvitras, nirvaruṇatvāya vāruṇas, madhyato hy eṣa varuṇagṛhītaḥ paścād vā eṣā sṛṣṭā pratīcīnaśīrṣṇī yad upariṣṭāt puroḍāśo bhavati, apihityā achidratvāya saha samavattaṃ bhavati saheḍām upahvayante saṃhityai, atho iḍāyā avidohāya yad vai sautrāmaṇyāvyṛddhaṃ tad asyāḥ samṛddham, yad anyadevatyāḥ puroḍāśā bhavanti, anyadevatyāḥ paśavas tad asyā vyṛddhaṃ sat samṛddham ardhaṃ vai prajāpater ātmano dhairyam āsīt, ardhaṃ mālvyam, yad dhairyaṃ tat purastād akuruta yan mālvyaṃ tat paścāt paryauhata yad dhairyaṃ somo vai sa tato brāhmaṇam asṛjata tasmād brāhmaṇaḥ sarva eva brahmābhi dhīras, yan mālvyaṃ surā vai sā tato rājanyam asṛjata tasmāj jyāyāṃś ca kanīyāṃś ca snuṣā ca śvaśuraś ca surāṃ pītvā vilālapata āsate mālvyaṃ hi tat pāpmā vai mālvyam, tasmād brāhmaṇaḥ surāṃ na pibet pāpmanātmānaṃ net saṃsṛjā iti tad utaitad rāṣṭrīyāya brāhmaṇaṃ brūyāt tad ya evaṃ vidvānt surāṃ pibati na hainaṃ drūṇāti, eṣā vai prajāpater vīryavatī tanūs, vīryaṃ prajāpatis, vīryam asmin dadhāti"
  },
  {
    "reference": "MS_2,4.3",
    "page": "II,41",
    "text": "trir mādhāḥ // iti tad vāva traidhātavyā sahasraṃ vā asmai tat prāyachad ṛcaḥ sāmāni yajūṃṣi yad vā idaṃ kiṃ ca tat traidhātavyā tad āpnoti paśūn eva"
  },
  {
    "reference": "MS_2,4.4",
    "page": "II,41",
    "text": "iti paridadhāti vīratāyai, atho rūpatāyā eva yaj jagatyā paridadhyād antaṃ gachet, atha yat triṣṭubhā paridadhāti tāntaṃ gachati, ojo vai vīryaṃ triṣṭup, ojasy eva vīrye pratitiṣṭhati"
  },
  {
    "reference": "MS_2,4.5",
    "page": "II,41",
    "text": "sarvābhyo devatābhyo yajña āhṛtyā ity āhuḥ sarvo vā eṣa yajñaḥ sarvābhyo hi devatābhyo yajña āhriyate sarvāṇi chandāṃsy anvāha sarvāṇi hi chandāṃsi yajñe prayujyante, abhicarann āharet sarvo vā eṣa yajñaḥ sarveṇaivainaṃ yajñenābhicarati, adakṣiṇas tu syās tat svin menim akar menir hy adakṣiṇas, atha yo yakṣya ity uktvā na yajeta tam etena yājayet sarvo vā eṣa yajñaḥ sarveṇaivāsmai yajñena prāyaścittiṃ vindati, uttarauttaraḥ puroḍāśo jyāyān bhavati, uttarauttaro hi loko jyāyān yathā vā iyam evam asau, atha vā antarikṣam, nāsyā rūpaṃ nāmuṣyās tasmād yavamayo madhyatas, atho evam iva hy antarikṣasya rūpam, dvādaśakapālo bhavati yad vai tristris tat traidhātavyāyāḥ samṛddham, sarveṣām atighātam avadyati, achambaṭkārāya yāvatā hi na prāpnuyāt tāvatā chambaṭkuryāt, etad vai tad yad āhuś chambaṇ ṇāsā iti vāsa iva vai yajña ūyate yat tārpyāṇi viṣīvyanti yajuṣāṃ tad rūpam, yad dhenavo dīyanta ukthāmadānāṃ tat, yad dhiraṇyaṃ dīyate candraṃ gīyatā iti vai sāmāhuḥ sāmnāṃ tad rūpam etena vai sṛñjayā ayajanta te śriyo 'ntam agachan, tasmān nātibahu yaṣṭavyam īśvaro hi parāṅ atipattos, yo vā etena yajate vi sa chinatti putro yājayitavyas, anusaṃtatyai"
  },
  {
    "reference": "MS_2,4.6",
    "page": "II,41",
    "text": "āgneyam aṣṭākapālaṃ nirvaped aindram ekādaśakapālaṃ bārhaspatyaṃ carum, bhūtikāmaṃ yājayet, indro vai śithira ivāmanyata so 'gniṃ ca bṛhaspatiṃ cābravīt, yājayataṃ meti taṃ vā etayāgniś ca bṛhaspatiś cāyājayatām, tasmiṃs tejo 'gnir adadhāt, indriyam indras, brahma bṛhaspatis tatā indro 'bhavat, yo bhūtikāmaḥ syāt tam etayā yājayet teja evāsminn agnir dadhāti, indriyam indras, brahma bṛhaspatis, bhavaty eva yad asmiṃś trīṇi vīryāṇy adhattāṃ tasmāt tridhātus, aindra itarā abhisaṃśleṣayanti sendriyatvāya"
  },
  {
    "reference": "MS_2,4.7",
    "page": "II,45",
    "text": "sṛjā vṛṣṭiṃ divas, ādbhiḥ samudraṃ pṛṇa ye devā divibhāgāḥ stha ye antarikṣabhāgā ye pṛthivībhāgās ta idaṃ kṣetram āviśata ta idaṃ kṣetram anuviviśata"
  },
  {
    "reference": "MS_2,4.8",
    "page": "II,45",
    "text": "vṛṣṭir vai devebhyo 'nnādyam apākrāmat tata idaṃ sarvam aśuṣyat te devāḥ prajāpatim evopādhāvan, tān vā etayā prajāpatir ayājayat kārīryā tebhyo vṛṣṭim annādyam avārunddha yatra parjanyo na varṣet tad etayā jyeṣṭhaṃ vā purohitaṃ vā yājayet, vṛṣṭir vā etebhyo 'nnādyam apakrāmati yatra parjanyo na varṣati yat kārīryā yājayanti vṛṣṭyā annādyasyāvaruddhyai, aṣṭau vātahomās, aṣṭau diśā iti digbhya evaitair vṛṣṭim āvartayanti māndā vaśā jyotiṣmatīr amasvarīr iti, etāni vā apāṃ nāmadheyāni yathā vā idaṃ nāmagrāham asā asā iti hvayaty evaṃ vā etad apo nāmadheyaiś cyāvayati vṛṣṇo aśvasya saṃdānam asīti vṛṣā hy aśvas, vṛṣā parjanyaḥ samṛddhyai vṛṣṭyai tvopanahyāmīti vṛṣṭyai hy upanahyati devā vasavyā agne soma sūryeti devatābhir evānvahaṃ vṛṣṭim achaiti yadi na varṣet tatraiva vaseyur ahorātrābhyām eva vṛṣṭiṃ cyāvayanti karīrāṇi bhavanti vṛṣṭyā annādyasyāvaruddhyai madhūdyutāni bhavanti, apāṃ vā eṣa oṣadhīnāṃ rasas, apām evainā oṣadhīnāṃ rasenāchaiti rasenaināś cyāvayati, agnaye dhāmachade 'ṣṭākapālaṃ nirvapen mārutaṃ saptakapālaṃ sauryam ekakapālam, vṛṣṭikāmaṃ yājayet, agnir vā ito vṛṣṭim īṭṭe maruto 'mutaś cyāvayanti tāṃ sūryo raśmibhir varṣati, ete vai vṛṣṭyāḥ pradātāras tān eva bhāgadheyenopāsarat te 'smai vṛṣṭiṃ prayachanti sṛjā vṛṣṭiṃ diva ādbhiḥ samudraṃ pṛṇeti, imāś caivāmūś ca samasrāṭ, ābhir amūr achaiti ye devā divibhāgāḥ stha ye antarikṣabhāgā ye pṛthivībhāgās ta idaṃ kṣetram āviśata ta idaṃ kṣeram anuviviśateti, imān eva lokān vṛṣṭyai saṃmṛśati"
  },
  {
    "reference": "MS_2,5.1",
    "page": "II,45",
    "text": "saumyaṃ babhruṃ lomaśaṃ piṅgalam ālabheta paśukāmaḥ saumīr vā oṣadhayas, oṣadhayaḥ paśavas, yat saumyaḥ pratyakṣam evāsmai paśum ālabhate lomaśo bhavati, etad vai puṣṭyā rūpam, puṣṭim evāvarunddhe babhruḥ piṅgalo bhavati somasya rūpaṃ samṛddhyai yas traitānām uttamo jāyeta taṃ saumāpauṣṇam ālabheta paśukāmaḥ somo vai retodhāḥ pūṣā paśūnāṃ prajanayitā soma evāsmai reto dadhāti pūṣā paśūn prajanayati stanaṃ vā eteṣām dvā abhijāyete ūrjaṃ tṛtīyas, ūrg vai paśavas, ūrjaivāsmā ūrjaṃ paśūn āptvāvarunddhe trir vā eṣā saṃvatsarasyānyān paśūn parivijāyate, etad vai puṣṭyā rūpam, puṣṭim evāvarunddhe bhāginīr vā anyāḥ prajā abhāgā anyās, yad audumbaro yūpo bhavati, ubhayīr evainā bhāginīḥ karoti māsimāsi vā eṣo 'vāntaram anyebhyo vanaspatibhyaḥ pacyate, etad vai puṣṭyā rūpam, puṣṭim evāvarunddhe prājāpatyaṃ tūparam ālabheta paśukāmaḥ prājāpatyā vai paśavaḥ prajāpatiḥ paśūnāṃ prajanayitā tam eva bhāgadheyenopāsarat so 'smai paśūn prajanayati yonir vai prajāpatis, yoner eva prajāyate sarveṣāṃ vā eṣa paśūnāṃ rūpāṇi prati puruṣasyeva śmaśrūṇi, aśvasyeva śiras, gardabhasyeva karṇau śuna iva lomāni gor iva pūrvau pādau, aver ivāparau, ajaḥ khalu vai sarvāṇy eva paśūnāṃ rūpāṇy āptvāvarunddhe sarvāṇy enaṃ paśūnāṃ rūpāṇy upatiṣṭhante hiraṇyagarbhavatyāghāras, yāḥ prajāpateḥ sāmidhenīs tāḥ sāmidhenīs, yāḥ prajāpater āpriyas tā āpriyas, hiraṇyaṃ deyam, saśukratvāya tārpyaṃ deyam, sayonitvāya, adhīvāso deyas, yajñasya tena rūpāṇy āptvāvarunddhe, etena vā upakerū rarādha ṛdhnoti ya etena yajate dvādaśadhā ha tvai sa pratiśitraṃ parijahāra tatra dvādaśadvādaśa varān dadau yad dvādaśa dīyante tasyaiṣā pratimā śvetaṃ vāyavā ālabheta bhūtikāmaṃ yājayet, vāyur vai devānām ojiṣṭhaḥ kṣepiṣṭhaḥ sa enaṃ bhūtyai ninayati tad āhus, adhṛtā devateśvarā nirmṛja īśvarainam ārtiṃ ninetor iti tad ati saivainaṃ bhūtyai ninayati śvetaṃ vāyave niyutvatā ālabheta grāmakāmaṃ yājayet, vāyur vā imāḥ prajā nasyotā itthaṃ cetthaṃ ca nenīyate yad vāyave vāyur evāsmai nasyotāṃ viśaṃ ninayati niyutvatī yājyānuvākye bhavatas, grāmam asmin dādhāra śveto bhavati brahmaṇo rūpaṃ samṛddhyai śvetaṃ vāyave niyutvatā ālabheta, āmayāvinaṃ yājayet prāṇo vai vāyuḥ prāṇo hi vā etasyāpakrānto 'thaitasyāmayati yad vāyave vāyur evāsmai prāṇaṃ ninayati niyutvatī yājyānuvākye bhavataḥ prāṇam asmin dādhāra śveto bhavati brahmaṇo rūpaṃ samṛddhyai śvetaṃ vāyave niyutvatā ālabheta paśukāmaṃ yājayet prāṇo vai vāyuḥ prāṇaṃ vā etat paśavaḥ pratidhāvanti yad varṣeṣu vātaṃ pratijighrati yad vāyave vāyur evāsmai paśūn ninayati niyutvatī yājyānuvākye bhavataḥ paśūn asmin dādhāra śveto bhavati brahmaṇo rūpaṃ samṛddhyai"
  },
  {
    "reference": "MS_2,5.2",
    "page": "II,45",
    "text": "svarbhānur vā āsuraḥ sūryaṃ tamasāvidhyat tasya devās tamo 'pāghnan yat prathamaṃ tamo 'pāghnant sāviḥ kṛṣṇābhavat, yad dvitīyaṃ sā lohinī yat tṛtīyaṃ sā balakṣī yad adhyastād apākṛntat sāvir vaśābhavat te 'bruvan devapaśum imaṃ kāmāyālabhāmahā iti, atha vā iyaṃ tarhy ṛkṣāsīd alomikā te 'bruvan, tasmai kāmāyālabhāmahai yathāsyām oṣadhayaś ca vanaspatayaś ca jāyantā iti tāṃ vai tasmai kāmāyālabhanta tato 'syām oṣadhayaś ca vanaspatayaś cājāyanta yaḥ prajākāmo vā paśukāmo vā syāt sa etām aviṃ vaśām ālabheta pra prajayā ca paśubhiś ca jāyate, atho āhus, yaḥ prathamas tamasy apahate sūryasya raśmir yūpasya caṣāle 'vātanot sāvir vaśābhavad iti tad ubhayenaiva devapaśur ālabhyate yady asyās taj janma yadi vetaraṃ tat kāmāyakāmāyaivāvir vaśālabhyate āgneyam ajam ālabheta vāruṇaṃ petvam, bhūtikāmaṃ yājayet, āgneyāni vai puruṣasyāsthāni vāruṇaṃ māṃsam āgneyenaivāsyāgneyaṃ niṣkrīṇāti vāruṇena vāruṇam, bhavaty eva sārasvatīṃ meṣīm ālabheta yo vāco gṛhīta vāg vai sarasvatī vācaivāsya vācaṃ bhiṣajyati, apannadatī bhavati sarvatvāya, anadhiskannā samṛddhyai śvetā malhā ālabheta brahmavarcasakāma āgneyīṃ bārhaspatyāṃ saurīm, vasantāgneyīm, prāvṛṣi bārhaspatyām, śiśire saurīm, yad āgneyī tejas tayāvarunndhe yad bārhaspatyā brahmavarcasaṃ tayā yat saurī rucaṃ tayā trivṛd vāvāsmā etat samṛddhaṃ brahmavarcasaṃ dadhāti saṃvatsaraṃ paryālabhyante saṃvatsareṇa vā anāptam āpyate saṃvatsareṇaivāsmā āptvā tejo brahmavarcasaṃ dadhāti śvetā bhavati brahmaṇo rūpaṃ samṛddhyai vāyavyām ajām ālabheta sārasvatīṃ meṣīm adityā ajām abhiśasyamānaṃ yājayet, vāyur vā etasyāślīlaṃ gandhaṃ janatā anuviharati yam abhiśaṃsanti, eṣa hīdaṃ sarvam upagachati yad vāyave vāyur evāsya taṃ gandhaṃ surabhim akaḥ so 'sya surabhir gandho janatā anuvitiṣṭhate vācā vā etam abhiśaṃsanti yam abhiśaṃsanti vāk sarasvatī yat sārasvatī vācaivaiṣāṃ vācaṃ śamayati, apratiṣṭhito vā eṣa yam abhiśaṃsanti, iyaṃ vā aditis, iyaṃ pratiṣṭhā yad ādityā, asyām eva pratitiṣṭhati, indriyeṇa vā eṣa vīryeṇa vyṛdhyate yam abhiśaṃsanti, indriyaṃ vīryaṃ garbhas, yad garbhiṇīr bhavanti, indriyeṇaivainaṃ vīryeṇa samardhayanti"
  },
  {
    "reference": "MS_2,5.3",
    "page": "II,50",
    "text": "devāś ca vā asurāś cāspardhanta te vai samāvad eva yajñe kurvāṇā āyan yad eva devā akurvata tad asurā akurvata te na vyāvṛtam agachan, te devā etaṃ vāmanaṃ paśum apaśyan, taṃ vaiṣṇavam ālabhanta tato viṣṇur imāṃl lokān udajayat tato devā asurān ebhyo lokebhyaḥ prāṇudanta tato devā abhavan parāsurā yaḥ sapatnavān bhrātṛvyavān vā syāt sa etaṃ vāmanaṃ vaiṣṇavam ālabheta, ato vai viṣṇur imāṃl lokān udajayat, viṣṇor evojjitim anv imāṃl lokān ujjayati praibhyo lokebhyo bhrātṛvyaṃ nudate viṣama ivālabheta viṣamān iva hīmāṃl lokān devā udajayat, nimān eva lokān ujjayati, indro vai vṛtram ahan, sa prāṅ apadyata sa padyamānā indraṃ saptabhir bhogaiḥ paryagṛhṇāt tasmād viṣvañcaḥ paśavo vyudāyan mūrdhato vaidehīr udāyan, tasmāt tāsāṃ puro janma pura okas tāsāṃ jaghanata ṛṣabho vaideho 'nūdait tam acāyat, ayaṃ vāva māsmād aṃhaso muñced iti tam aindram ālabheta, āgneyaṃ tu pūrvam ajam ālabhata sa vā agninaiva vṛtrasya bhogān apidahyāthaindreṇendriyaṃ vīryam ātmann adhatta yaḥ pāpmanā tamasā gṛhīto manyeta sa etam aindram ṛṣabham ālabheta, āgneyaṃ tu pūrvam ajam ālabheta, agninaiva pāpmano bhogān apidahyāthaindreṇendriyaṃ vīryam ātman dhatte, indro vai valam apāvṛṇot tataḥ sahasram udait tasya sahasrasyāgrataḥ kubhra udait tasmād etaṃ sāhasrī lakṣmīr ity āhur yaś ca veda yaś ca na, atho āhur imaṃ vā eṣa lokaṃ paśyann abhyudait sa samaiṣat sa eṣa samīṣitaḥ kubhra iti tam aindram ālabheta paśukāmas, aindrā vai paśavas, indraḥ paśūnāṃ prajanayitā tam eva bhāgadheyenopāsarat so 'smai paśūn prajanayati sa yadā sahasraṃ paśūn gached athaitaṃ vāmanaṃ vaiṣṇavam ālabheta, etasmin vai tat sahasraṃ pratyatiṣṭhat sa tiryaṅ vyaiṣat tasmād eṣa tiryaṅṅ iva vīṣitas, etena vai sa tat sahasraṃ paryagṛhṇāt tat sahasrasya vā eṣa parigṛhītyā avikṣobhāya devāś ca vai pitaraś cāsmiṃl loka āsan, tad yat kiṃca devānāṃ svam āsīt tad yamo 'yuvata te devāḥ prajāpatim evopādhāvan, sa prajāpatir etau mithunau paśū apaśyad ṛṣabhaṃ ca vaśāṃ ca tā ālabhata vaiṣṇavavāruṇīṃ tu pūrvāṃ vaśām ālabhata tān vai varuṇenaiva grāhayitvā viṣṇunā yajñena prāṇudata, athaindraṃ deveṣv ālabhata tenaiṣv indriyāṇi vīryāṇy āptvādadhāt, yaḥ sapatnavān bhrātṛvyavān vā syāt sa etau mithunau paśū ālabheta ṛṣabhaṃ ca vaśāṃ ca vaiṣṇavavāruṇīṃ tu pūrvāṃ vaśām ālabheta varuṇenaivainān grāhayitvā viṣṇunā yajñena praṇudate, athaindreṇendriyaṃ vīryam ātman dhatte"
  },
  {
    "reference": "MS_2,5.4",
    "page": "II,50",
    "text": "sāvitraṃ punarutsṛṣṭam ālabheta yaḥ purā puṇyaḥ san paścā pāpatvaṃ gachet savitā vai śriyaḥ prasavitā tam eva bhāgadheyenopāsarat sa enaṃ śriyai prasuvati pāpo vā eṣa purā san paścā śriyam aśnute yaḥ purānaḍvānt san paścokṣatvaṃ gachati yathaiṣa śriyam aśnuta evam evainaṃ śriyaṃ gamayati, oṣadhībhyo vehatam ālabheta prajākāmas, oṣadhīnāṃ vā eṣā priyā, etā vā etāṃ sūtoḥ paribādhante, oṣadhayaḥ khalu vā etasya prajām apagūhanti yo 'laṃ prajāyai san prajāṃ na vindate tā eva bhāgadheyenopāsarat tā asmai prajāṃ punar dadati, āpo vā oṣadhayas, āpo ha tv evāsat khananti tā asmai prajāṃ khananti dyāvāpṛthivīye dhenū saṃmātarā ālabhetānnakāmas, yad dhy asau varṣati tad asyāṃ pratitiṣṭhati dyāvāpṛthivī vā annasyeśāte te eva bhāgadheyenopāsarat te asmā annādyaṃ prayachataḥ sa vatsaṃ vāyavā ālabheta vāyur vā anayor vatsas, vāyur ime pradāpayati pratte ha vā ime duhe ya evaṃ veda, aindrīṃ sūtavaśām ālabheta rājanyaṃ bhūtikāmaṃ yājayet, etasyā vā adhīndro 'jāyata sa jāyamāna etaṃ yoniṃ niravartayat sā sūtavaśābhavat, atho āhur etad eva sakṛd indriyaṃ vīryaṃ tejo janayitvā nāparaṃ sūtā āśaṃsata sā sūtavaśābhavad iti, indriyeṇa vā eṣa vīryeṇa vyṛdhyate yo 'laṃ bhūtyai san na bhavati, aindrī bhavati, indriyam asmin dadhāti, atha yas taṃ vinded yaṃ sūtvā sūtavaśā bhavati tam aindram ālabheta tejaskāmas tad evendriyaṃ vīryaṃ teja āpnoti sārasvatīṃ dhenuṣṭarīm ālabheta yaḥ kṣetre paśuṣu vā vivadeta vāg vai sarasvatī vācaivaiṣāṃ vācaṃ vṛṅkte dhenur vā eṣā satī na duhe taryam evaiṣāṃ vācaṃ karoti dyāvāpṛthivīyāṃ dhenuṃ paryāriṇīm ālabheta yo rājanyo 'bhyardho viśaś caret, dyāvāpṛthivībhyāṃ hi vā eṣa nirbhaktas, athaiṣo 'bhyardho viśaś carati dyāvāpṛthivī evainaṃ viśi pratiṣṭhāpayataḥ paryāriṇī bhavati paryārīva hy etad rāṣṭram, yad abhyardho viśaś carati dyāvāpṛthivī evainaṃ viśi pratiṣṭhāpya sa śvo bhūte vatsaṃ vāyavā ālabheta vāyur vā anayor vatsas, vāyur imau kṣayau viśaṃ ca pradāpayati prattau ha vā imau kṣayau viśaṃ ca duhe ya evaṃ veda"
  },
  {
    "reference": "MS_2,5.5",
    "page": "II,50",
    "text": "agneyam ajam ālabheta saumyaṃ babhrum ṛṣabhaṃ piṅgalam, bhūtikāmaṃ yājayet, ṛddhyā evāgneyas, indriyeṇa vā eṣa vīryeṇa vyṛdhyate yo 'laṃ bhūtyai san na bhavati yat saumyaḥ svayaivāsmai devatayendriyaṃ vīryam āptvāvarunddhe bhavaty eva babhruḥ piṅgalo bhavati somasya rūpam, samṛddhyai gomṛgaṃ vāyavā ālabheta, abhiśasyamānaṃ yājayet, apūto vā eṣa yam abhiśaṃsanti vāyur vai devānāṃ pavitram, vāyunaivainaṃ pavitreṇa punāti neva vā eṣa grāme nāraṇye yam abhiśaṃsanti neva khalu vā eṣa grāmyaḥ paśur nevāraṇyas tasmād asyaiṣa devatayā paśūnāṃ samṛddhas, aindrāgnam anusṛṣṭam ālabheta yasya pitā pitāmahaḥ somaṃ na pibet, indriyeṇa vā eṣa vīryeṇa vyṛdhyate yasya pitā pitāmahaḥ somaṃ na pibati yad aindras, indriyeṇaivainaṃ vīryeṇa samardhayati devatābhir vā eṣa vyṛdhyate yasya pitā pitāmahaḥ somaṃ na pibati yad āgneyas, agnir vai sarvā devatās, devatābhir evainaṃ samardhayati, anusṛṣṭo bhavati, anusṛṣṭa iva hy etasya somapītho yasya pitā pitāmahaḥ somaṃ na pibati tasmād asyaiṣa devatayā paśūnāṃ samṛddhas tvāṣṭram avaliptam ālabheta paśukāmas tvāṣṭrā vai paśavas tvaṣṭā paśūnāṃ prajanayitā tam eva bhāgadheyenopāsarat so 'smai paśūn prajanayati saumāpauṣṇaṃ napuṃsakam ālabheta paṇḍakaṃ yājayet, yatra tū bhūmer jāyeta tat prajijñāsetātra vā etasya jāyamānasyendriyaṃ vīryam apākrāmat tad evāsmā indriyaṃ vīryam āptvā dadhāti somaś ca vā etasya pūṣā ca jāyamānasyendriyaṃ vīryam ayuvetām iyaṃ vai pūṣauṣadhayaḥ somas, yat saumāpauṣṇaḥ svayaivāsmai devatayendriyaṃ vīryam āptvāvarunddhe bhavaty eva yāny anavadānīyāni tair nairṛtaiḥ pūrvaiḥ pracaranti nirṛtigṛhītā vā eṣā strī yā puṃrūpā nirṛtigṛhīta eṣa pumān yaḥ strīrūpas, nirṛtyā evainaṃ tena muñcati na vai nairṛtyāhutir agnim ānaśe yad aṅgāreṣu juhoti tat svid agnau juhoti tad u na yatra vā ada indro vṛṣaṇaśvasya menāsīt tad enaṃ nirṛtiḥ pāpmāgṛhṇāt sa yaṃ pāpmānam apāhata sa napuṃsako 'bhavat, yaḥ pāpmanā tamasā gṛhīto manyeta sa etam aindraṃ napuṃsakam ālabheta yenaivendraḥ pāpmānam apāhata tena pāpmānam apahate, athaindreṇendriyaṃ vīryam ātman dhatte prajāpatiḥ paśūn asṛjata sa vā etam evāgre napuṃsakam asṛjata taṃ paśavo 'nvasṛjyanta, atho āhur etam evāgre sṛṣṭaṃ tvaṣṭre ca patnībhyaś ca napuṃsakam ālabhata tena prajā asṛjata, iti yaḥ prajākāmo vā paśukāmo vā syāt sa etaṃ tvaṣṭre ca patnībhyaś ca napuṃsakam ālabheta mithunaṃ vai tvaṣṭā ca patnīś ca tvaṣṭāraṃ vā etan mithune 'pyasrāṭ prajananāya tan mithunam, tasmād eva mithunād yajamānaḥ prajayā ca paśubhiś ca prajāyate"
  },
  {
    "reference": "MS_2,5.6",
    "page": "II,50",
    "text": "iti, etābhya evainaṃ devatābhyo niryācya mṛtyur vai yamas, mṛtyunaivainaṃ grāhayati, agnaye vaiśvānarāya kṛṣṇaṃ petvam ālabheta samāntam abhidhrokṣyan, saṃvatsaro vā agnir vaiśvānaraḥ saṃvatsarāya samamyate saṃvatsaram evāptvāvaruṇaṃ kāmam abhidruhyati, āśvinaṃ kṛṣṇalalāmam ālabheta, ānujāvaraṃ yājayet, aśvinau vai devānām ānujāvarau, aśvinā etasya devate ya ānujāvaras tā eva bhāgadheyenopāsarat tā enam agraṃ pariṇayataḥ kṛṣṇo bhavati pāpmānam evāpahate lalāmo bhavati mukhato 'smiṃs tejo dadhāti, āśvinaṃ kṛṣṇalalāmam ālabheta, āmayāvinaṃ yājayet, aśvinau vai devānāṃ bhiṣajau, aśvinā etasya devate ya āmayāvī tā eva bhāgadheyenopāsarat tā enaṃ bhiṣajyataḥ kṛṣṇo bhavati pāpmānam evāpahate lalāmo bhavati mukhato 'smiṃs tejo dadhāti"
  },
  {
    "reference": "MS_2,5.7",
    "page": "II,50",
    "text": "chandāṃsi vai yajñāya nātiṣṭhanta sa vaṣaṭkāro 'bhihṛtya gāyatryāḥ śiro 'chinat tasmāñ śīrṣṇaś chinnād yo raso 'kṣarat tā vaśā abhavan, tad vaśānāṃ vaśātvam atho āhur vaśaṃ vai tā akṣaran, tā vaśā abhavan tad vaśānāṃ vaśātvam iti, atho āhur vasā vai sāsīt tad vasā vā etā iti tato yaḥ prathamo rasaḥ prākṣarat taṃ bṛhaspatir upāgṛhṇāt sā rohiṇī bārhaspatyā tato yo 'tyakṣarat taṃ mitrāvaruṇau sā dvirūpā maitrāvaruṇī tato yo 'tyakṣarat taṃ viśve devāḥ sā bahurūpā vaiśvadevī tato yo 'tyakṣarat tam agniś ca marutaś ca sā pṛśnir āgnimārutī, atho āhuḥ kṛṣṇaśabalīti, atha yā vipruṣā āsaṃs tānīmāny anyāni rūpāṇi tato yaḥ prathamo drapsaḥ parāpatat taṃ bṛhaspatir abhihāyābhyagṛhṇāt sa ukṣābhavat tad ukṣṇa ukṣatvam atho āhur yad devatā anuvyaukṣata sa ukṣābhavat tad ukṣṇa ukṣatvam iti taṃ brāhmaṇaspatyam ālabheta brāhmaṇaṃ bhūtikāmaṃ yājayet, brahma vai brahmaṇaspatis, brāhmaṇaspatyo brāhmaṇo devatayā svayaivāsmai devatayendriyaṃ vīryam āptvāvarunddhe bhavaty eva rohiṇīṃ bārhaspatyām ālabheta brahmavarcasakāmas, brahma vai bṛhaspatis, bārhaspatyo brāhmaṇo devatayā svayaivāsmai devatayāptvā tejo brahmavarcasaṃ dadhāti rohiṇī bhavati brahmaṇo rūpam, samṛddhyai maitrāvaruṇīṃ dvirūpām ālabheta paśukāmas, ahorātre vai mitrāvaruṇau, ahorātre anu paśavaḥ prajāyante tā eva bhāgadheyenopāsarat tā asmai paśūn prajanayatas, chandasāṃ vā eṣa rasas, chandasām evāsmai rasena paśūn dhattas, dvirūpā bhavati samṛddhyai vaiśvadevīṃ bahurūpām ālabheta yasmai kāmāya kāmayeta sarvā vā etā devatāḥ sarvā vā etad devatāḥ kāmāya bhāgadheyenopāsarat tā asmai kāmaṃ samardhayanti yatkāmo bhavati chandasāṃ vā eṣa rasas, chandasām evāsmai rasena dadhati bahurūpā bhavati samṛddhyai, āgnimārutīṃ pṛśnim ālabheta vṛṣṭikāmas, agnir vā ito vṛṣṭim īṭṭe maruto 'mutaś cyāvayanti, ete vai vṛṣṭyāḥ pradātāras tān eva bhāgadheyenopāsarat te 'smai vṛṣṭiṃ prayachanti chandasāṃ vā eṣa rasas, raso vṛṣṭis, chandasām evāsmai rasena rasaṃ vṛṣṭiṃ ninayanti pṛśnir bhavati pṛśnimātaro hi marutas, bhaumīṃ kṛṣṇaśabalīm ālabhetānnakāmas, iyaṃ vā annasya pradātrikā tām eva bhāgadheyenopāsarat sāsmā annādyaṃ prayachati na carmāpy āhareyus, anannaṃ vai carma, anannaṃ kṛṣṇam anannenaivānannam apahatyānnādyam ātman dhatte yad vai tañ śīrṣṇaś chinnāt teja indriyaṃ vīryaṃ parāpatat sā babhrur vaśābhavat tad eṣā vaśā, annam evetarās tāṃ brāhmaṇaspatyām ālabhetābhicaran brahma vai brahmaṇaspatis, brāhmaṇaspatyo brāhmaṇo devatayā yāvad eva brahma tenainaṃ sarveṇābhicarati tejasainaṃ prachinatti stṛṇuta eva babhrur bhavati brahmaṇo rūpam, samṛddhyai saurīṃ śvetām ālabheta brahmavarcasakāmas, asau vā ādityo brahmavarcasasya pradātā tam eva bhāgadheyenopāsarat so 'smai brahmavarcasaṃ prayachati śvetā bhavati brahmaṇo rūpam, samṛddhyai maitrāvaruṇīṃ kṛṣṇakarṇīm ālabheta vṛṣṭikāmas, ahorātre vai mitrāvaruṇau, ahorātre anuvarṣati, etad vā ahno rūpaṃ yañ śuklam, yat kṛṣṇaṃ tad rātres, dvirūpā bhavati samṛddhyai"
  },
  {
    "reference": "MS_2,5.8",
    "page": "II,50",
    "text": "indrāya manyumate manasvate lalāmam ālabheta saṃgrāme manyunā vai vīryaṃ kriyata indriyeṇa jayati vīryaṃ caivaiṣv indriyaṃ ca jityai dadhāti lalāmo bhavati purastād dhy ayaṃ manyus, atho brahmaṇaivainān purastān mukhato jityai saṃśyati, indrāyābhimātighna ṛṣabham ālabheta bhrātṛvyavān abhimātir vai pāpmā bhrātṛvyas, indriyeṇaivābhimātiṃ pāpmānaṃ bhrātṛvyam apahate sa indrāya vṛtraturā ālabheta, abhimātir vai pāpmā bhrātṛvyas, indriyeṇaivābhimātiṃ pāpmānaṃ bhrātṛvyam apahatya vṛtratūr evābhūt svārājyam eva gachati vṛtratūr iti hy etam āhur yaḥ svārājyaṃ gachati, aindrāmārutaṃ pṛśnisaktham ālabheta rājanyaṃ grāmakāmaṃ yājayet, aindro vai rājanyo devatayā mārutī viṭ, indriyeṇaivāsmai viśam upayunakti pṛśnisaktho bhavati paścād evāsmai viśam upadadhāti, anukām asmai viśam avivādinīṃ karoti, indrāya vajriṇa ṛṣabham ālabheta rājanyaṃ bhūtikāmaṃ yājayet, yadā vai rājanyo vajrī bhavaty atha bhūtiṃ gachati yad vajiṇe vajram evāsmā ādhāt tena vijitiṃ bhūtiṃ gachati sa enaṃ bhūtyai śremṇa inddhe yad vajriṇā iti tad asyābhicaraṇīyam, yaṃ dviṣyāt taṃ tarhi manasā dhyāyet, vajram evāsmai praharati stṛṇuta eva saumyaṃ babhrum ṛṣabhaṃ piṅgalam ālabheta yo 'laṃ rājyāya san rājyaṃ na prāpnuyāt somo vai rājaitasya devatā somo hi rājā svām eva devatāṃ rājyāyopāsarat svainaṃ devatā rājyaṃ gamayati babhruḥ piṅgalo bhavati somasya rūpam, samṛddhyai"
  },
  {
    "reference": "MS_2,5.9",
    "page": "II,50",
    "text": "yaḥ prathama ekāṣṭakāyāṃ jāyeta yas tam ālapsyamānaḥ syāt sa āgneyam aṣṭākapālaṃ nirvapet, agnir vai paśūnāṃ yoniḥ svād evainān yoner niṣkrīṇāty ā medhyād bhavitos, agnaye vaiśvānarāya dvādaśakapālaṃ māsimāsi nirvapet saṃvatsaro vā agnir vaiśvānaraḥ saṃvatsarād evainaṃ niṣkrīṇāti sa yadā medhaṃ gached athendrāyābhimātighna ālabheta, abhimātir vai pāpmā bhrātṛvyas, indriyeṇaivābhimātiṃ pāpmānaṃ bhrātṛvyam apahate, aśvo 'vyuptavaho dakṣiṇā, eṣa vai vyāvṛttaḥ pāpmanā pāpmanaivainaṃ vyāvartayati, atha yo 'parasyām ekāṣṭakāyāṃ jāyeta tam evam evotsṛjyāthendrāya vṛtraturā ālabheta, abhimātir vai pāpmā bhrātṛvyas, indriyeṇaivābhimātiṃ pāpmānaṃ bhrātṛvyam apahatya vṛtratūr evābhūt svārājyam eva gachati vṛtratūr iti hy etam āhur yaḥ svārājyaṃ gachati śatam avyuptavahā dakṣiṇā, ete vai vyāvṛttāḥ pāpmanā pāpmanaivainaṃ vyāvartayati śataṃ bhavanti śatāyur vai puruṣaḥ śatavīryas, āyur eva vīryam āpnoti devāś ca vā asurāś cāspardhanta te 'bruvan brahmaṇi no 'smin vijayethām iti, aruṇas tūparaś caitreyo devānām āsīñ śyeto 'yaḥśṛṅgaḥ śyaineyo 'surāṇām, te 'surā utkrodino 'caran, arāḍo 'smākaṃ tūparo 'mīṣām iti tau vai samalabhetām, tasya devāḥ kṣurapavi śiro 'kurvan, tasyāntarā śṛṅge śiro vyavadhāya viṣvañcaṃ vyarujat, yāsurī vāg avadat semāṃ prāviśat, yodajayat sā vanaspatīn, tasmād brāhmaṇo mṛnmayena na pibet, asuryā vācātmānaṃ net saṃsṛjā iti tad ya evaṃ vidvān amṛtpātrapo bhavaty ujjitam eva vāca upaiti taṃ brāhmaṇaspatyam ālabhetābhicaran brahma vai brahmaṇaspatis, brāhmaṇaspatyo brāhmaṇo devatayā yāvad eva brahma tenainaṃ sarveṇābhicarati tejasainaṃ prachinatti stṛṇuta eva, aruṇas tūparo bhavati, evam iva hi tasya rūpam āsīt samṛddhyai devā asurān hatvaibhyo lokebhyaḥ prāṇudanta te rātrīṃ prāviśan, tān aśvinā anuprāviśatām, tau tamaḥ paryagṛhṇāt tā etam āśvinam añjim ālabhetām, tena tamo 'pāghnātām asā enā ādityaḥ purastāj jyotiṣā pratyāgachat sa ābhyāṃ tamo 'dhyapāhan yaḥ pāpmanā tamasā gṛhīto manyeta sa etam āśvinam añjim ālabheta yenaivāśvinau tamo 'pāghnātāṃ tena pāpmānam apahate, asā enam ādityaḥ purastāj jyotiṣā pratyāgachati so 'smāt tamo 'dhyapahanti"
  },
  {
    "reference": "MS_2,5.10",
    "page": "II,50",
    "text": "varṣman kṣatrasya kakubbhiḥ śiśriyāṇas tato na ugro vibhajā vasūni"
  },
  {
    "reference": "MS_2,5.11",
    "page": "II,50",
    "text": "vāyavyam ajam ālabhetaindraṃ vṛṣṇaṃ vṛṣabhaṃ vā vāruṇaṃ petvam, bhūtikāmaṃ yājayet, yad vāyave vāyur evainaṃ bhūtyai ninayati, indriyeṇa vā eṣa vīryeṇa vyṛdhyate yo 'laṃ bhūtyai san na bhavati yad aindras, indriyeṇaivainaṃ vīryeṇa samardhayati varuṇagṛhīto vā eṣa yo 'laṃ bhūtyai san na bhavati yad vāruṇas, varuṇād evainaṃ tena muñcati, etān evābhicarann ālabheta yad vāyave vāyur evāsmai vajraṃ saṃśyati, aindro vai vajras, indriyeṇa khalu vai vajraḥ prahriyate yad aindras, vajram evāsmai praharati yad vāruṇas, varuṇenaivainaṃ grāhayitvā stṛṇute sauryaṃ balakṣaṃ petvam ālabheta brahmavarcasakāmas, asau vā ādityo brahmavarcasasya pradātā tam eva bhāgadheyenopāsarat so 'smai brahmavarcasaṃ prayachati yad balakṣaḥ samṛddhas tena yad alūnaḥ samṛddhas tena yat pīvā samṛddhas tena trivṛd vāvāsmā etat samṛddhaṃ brahmavarcasaṃ dadhāti, ādityaṃ bahurūpam ālabheta yasyāśvine śasyamāne sūryo nodiyāt parācīr vā etasmai vyuchanti yasyāśvine śasyamāne sūryo nodeti yad ādityas, amum evāsmā unnayati bahurūpo bhavati bahūni vai raśmīnāṃ rūpāṇi raśmīnām evāsmai rūpāṇy āptvonnayati, agnir vai sṛṣṭo na vyarocata, so 'gnaye tejasvine 'jaṃ kṛṣṇagrīvam ālabhata tena tejasvy abhavat so 'kāmayata sarvatra vibhaveyam iti so 'gnaye vibhūtimate 'jaṃ kṛṣṇagrīvam ālabhata tena sarvatra vyabhavat so 'kāmayata sarvatrāpibhāgaḥ syām iti so 'gnaye bhāgine 'jaṃ kṛṣṇagrīvam ālabhata tena sarvatrāpibhāgo 'bhavat so 'kāmayata dānakāmā me prajāḥ syur iti so 'gnaye dātre 'jaṃ kṛṣṇagrīvam ālabhata tenāsmai dānakāmāḥ prajā abhavan yaḥ kamayeta tejasvī syāṃ sarvatra vibhaveyaṃ sarvatrāpibhāgaḥ syāṃ dānakāmā me prajāḥ syur iti sa etān ajān kṛṣṇagrīvān ālabheta tejasvī bhavati sarvatra vibhavati sarvatrāpibhāgo bhavati dānakāmā asmai prajā bhavanti prājāpatyaṃ bahurūpam ālabheta paśukāmaḥ prājāpatyā vai paśavaḥ prajāpatiḥ paśūnāṃ prajanayitā tam eva bhāgadheyenopāsarat so 'smai paśūn prajanayati bahurūpo bhavati bahūni vai paśūnāṃ rūpāṇi paśūnām evāsami rūpāṇy āptvāvarunddhe yāmaṃ śukaharim ālabheta śuṇṭhaṃ vā yaḥ kāmayeta yamaloka ṛdhnuyām iti, etena vai yamo 'muṣmiṃl loka ārdhnot, yamo 'muṣya lokasyādhipatyam ānaśe tam eva bhāgadheyenopāsarat sa enam amuṣya lokasyādhipatyaṃ gamayati, ekadhā vā etena yamaloka ṛdhnoti pare vayasi yaṣṭavyam, tājag ghi pramīyate śuṇṭho vā bhavati śukaharir vā, eṣa hy etasya devatayā paśūnāṃ samṛddhaḥ"
  },
  {
    "reference": "MS_2,6.1",
    "page": "II,64",
    "text": "śvo bhūta ādityebhyo bhuvadvadbhyo ghṛte carus, varo dakṣiṇā śvo bhūta āgnāvaiṣṇava ekādaśakapālas, anaḍvān vāmano dakṣiṇā śvo bhūte 'gnīṣomīyā ekādaśakapālas, hiraṇyaṃ dakṣiṇā śvo bhūta aindrāgna ekādaśakapālas, anaḍvān ṛṣabho dakṣiṇā śvo bhūta āgneyo 'ṣṭākapālas, māhendraṃ dadhi vāsaḥ kṣaumaṃ dakṣiṇā"
  },
  {
    "reference": "MS_2,6.2",
    "page": "II,64",
    "text": "aindrāgnam ekādaśakapālaṃ nirvaped āgnendraṃ vā vaiśvadevaś caruḥ saumyaḥ śyāmākaś carus, dyāvāpṛthivīyā ekakapālas, vatsaḥ prathamajo dakṣiṇā sīraṃ dvādaśāyogaṃ dakṣiṇoṣṭāro vānaḍvān"
  },
  {
    "reference": "MS_2,6.3",
    "page": "II,65",
    "text": "ye devāḥ puraḥsado agninetrā rakṣohaṇas te no 'vantu te naḥ pāntu tebhyaḥ svāhā ye devā dakṣiṇātsado yamanetrā rakṣohaṇas te no 'vantu te naḥ pāntu tebhyaḥ svāhā ye devāḥ paścātsado marunnetrā rakṣohaṇas te no 'vantu te naḥ pāntu tebhyaḥ svāhā ye devā uttarātsado mitrāvaruṇanetrā rakṣohaṇas te no 'vantu te naḥ pāntu tebhyaḥ svāhā ye devā upariṣado 'vasvadvantaḥ somanetrā rakṣohaṇas te no 'vantu te naḥ pāntu tebhyaḥ svāhā, idam ahaṃ rakṣo 'bhisamūhāmi, agne saṃdaha rakṣaḥ saṃdagdhaṃ rakṣas, agnaye puraḥsade svāhā yamāya dakṣiṇātsade svāhā marudbhyaḥ paścātsadbhyaḥ svāhā mitrāvaruṇābhyām uttarātsadbhyāṃ svāhā somāyopariṣade 'vasvadvate rakṣoghne svāhā rathaḥ pañcavāhī dakṣiṇā"
  },
  {
    "reference": "MS_2,6.4",
    "page": "II,65",
    "text": "anumatyai carus, rākāyai caruḥ sinīvālyai caruḥ kuhvai carus, dhātre dvādaśakapālaḥ paṣṭhauhī dakṣiṇā, āgnāvaiṣṇava ekādaśakapālas, aindrāvaiṣṇāvaś carus, vaiṣṇavas trikapālas, vāmano dakṣiṇā saumāpauṣṇa ekādaśakapālas, aindrāpauṣṇaś caruḥ pauṣṇaś caruḥ śyāmo dakṣiṇā, agnaye vaiśvānarāya dvādaśakapālas, vāruṇo yavamayaś carus, hiraṇyaṃ cāśvaś ca dakṣiṇā"
  },
  {
    "reference": "MS_2,6.5",
    "page": "II,65",
    "text": "bārhaspatyaś carur brahmaṇo gṛhe śitipṛṣṭho dakṣiṇā, aindra ekādaśakapālo rājño gṛhe, ṛṣabho dakṣiṇā, ādityaś carur mahiṣyā gṛhe dhenur dakṣiṇā nairṛtaś carur nakhāvapūtānāṃ parivṛktyā gṛhe śyenī vaṇḍāpasphurā dakṣiṇā, āgneyo 'ṣṭākapālaḥ senānyo gṛhe hiraṇyaṃ dakṣiṇā, āśvino dvikapālaḥ saṃgrahītur gṛhe savatyau dakṣiṇā sāvitro 'ṣṭākapālaḥ kṣattur gṛhe śyeto dakṣiṇā vāruṇo yavamayo daśakapālaḥ sūtasya gṛhe babhrur mahāniraṣṭo dakṣiṇā mārutaḥ saptakapālo vaiśyasya grāmaṇyo gṛhe pṛśniḥ paṣṭhauhī dakṣiṇā pauṣṇaś carur bhāgadughasya gṛhe śyāmo dakṣiṇā vaiṣṇavas trikapālas takṣarathakārayor gṛhe sarvāyasāni dakṣiṇā raudro gāvīdhukaś carur akṣāvāpasya gṛhe govikartasya ca, asir vālāpitastho dakṣiṇā śabalo vā trivatso 'bhidhānī vā kesarapāśā"
  },
  {
    "reference": "MS_2,6.6",
    "page": "II,65",
    "text": "savitā tvā prasavānāṃ suvatām agnir gārhapatyānām, somo vanaspatīnām, bṛhaspatir vācām indro jyaiṣṭhyānām, mitraḥ satyānām, varuṇo dharmaṇām, rudraḥ paśūnām, te devā asapatnam imaṃ suvadhvam amum āmuṣyāyaṇam amuṣyāḥ putram amuṣyāṃ viśi mahate kṣatrāya mahate jānarājyāya śukrajyotiś ca citrajyotiś ca satyajyotiś ca jyotiṣmāṃś ca satyaś ca ṛtapāś cātyaṃhās, ṛtajic ca styajic ca senajic ca suṣeṇaś ca, antimitraś ca dūre'mitraś ca gaṇas, ṛtaś ca satyaś ca dhruvaś ca dharuṇaś ca dhartā ca vidhartā ca vidhārayaḥ"
  },
  {
    "reference": "MS_2,6.7",
    "page": "II,65",
    "text": "devīr āpo apāṃ napāt, rāṣṭradāḥ stha rāṣṭraṃ datta svāhā devīr āpo apāṃ napāt, rāṣṭradāḥ stha rāṣṭram amuṣmai datta vṛṣormir asi vṛṣaseno 'si, apāṃ patir asi, aprahāvarīḥ stha parivāhiṇīḥ stha, ojasvinīḥ stha māndāḥ stha vrajakṣitaḥ stha sūryavarcasaḥ stha sūryatvacasaḥ stha marutām ojaḥ stha vaśāḥ stha śakvarīḥ stha viśvabhṛtaḥ stha janabhṛtas, apām oṣadhīnāṃ rasaḥ śraviṣṭhāḥ stha rāṣṭradāḥ stha rāṣṭram amuṣmai datta"
  },
  {
    "reference": "MS_2,6.8",
    "page": "II,69",
    "text": "rudra yat te giriparaṃ nāma tasmin hutam asi yameṣṭam asi svāhā somā indro varuṇo mitro agnis te devā dharmadhṛto dharmaṃ dhārayantu"
  },
  {
    "reference": "MS_2,6.9",
    "page": "II,69",
    "text": "ārohatho varuṇa mitra gartaṃ tataś cakrāthe aditiṃ ditiṃ ca"
  },
  {
    "reference": "MS_2,6.10",
    "page": "II,69",
    "text": "mṛtyoḥ pāhi didivaḥ pāhi"
  },
  {
    "reference": "MS_2,6.11",
    "page": "II,69",
    "text": "indrasya vajro 'si vājasanis tvayāyaṃ vājaṃ set, mitrāvaruṇayos tvā praśāstroḥ praśiṣā yunajmi viṣṇoḥ kramo 'si sapatnahā marutāṃ prasave jaya, āptaṃ manaḥ sam indriyeṇa, eṣa vajro vājasātamas tena nau putro vājaṃ set"
  },
  {
    "reference": "MS_2,6.12",
    "page": "II,69",
    "text": "vayaṃ syāma patayo rayīṇām"
  },
  {
    "reference": "MS_2,6.13",
    "page": "II,69",
    "text": "sāvitro 'ṣṭākapālaḥ śyeto dakṣiṇā sārasvataś carus, dhenur dakṣiṇā pauṣṇaś caruḥ śyāmo dakṣiṇā bārhaspatyaś caruḥ śitipṛṣṭho dakṣiṇā, aindra ekādaśakapālas, ṛṣabho dakṣiṇā vāruṇo yavamayo daśakapālas, babhrur mahāniraṣṭo dakṣiṇā tvāṣṭro 'ṣṭākapālas, aṃsepāñ śuṇṭho 'dhirūḍhākarṇo vā dakṣiṇā, āgneyo 'ṣṭākapālas, hiraṇyam aṣṭāpṛḍaṃ dakṣiṇā saumyaś carus, babhrur dakṣiṇā vaiṣṇavas trikapālas, vāmano dakṣiṇā, āgneyo 'ṣṭākapālas, hiraṇyaṃ dakṣiṇā bārhaspatyaś caruḥ śitipṛṣṭho dakṣiṇā, aindra ekādaśakapālas, ṛṣabho dakṣiṇā vaiśvadevaś caruḥ piśaṅgo dakṣiṇā maitrāvaruṇy āmikṣā vaśā dakṣiṇā, āgneyo 'ṣṭākapālaḥ saumyaś caruḥ sāvitro dvādaśakapālas, bārhaspatyaś carus, agnaye vaiśvānarāya dvādaśakapālas tvāṣṭro 'ṣṭākapālas, dakṣiṇo rathavāhanavāho dakṣiṇā sārasvatas caruḥ pauṣṇaś carus, maitraś carus, vāruṇaś carus, adityai caruḥ kṣetrasya pataye caruḥ savyo rathavāhanavāho dakṣiṇā mārutī pṛśniḥ paṣṭhauhī garbhiṇī, ādityājā malihā garbhiṇī savitre prasavitre satīnānām aṣṭākapālo 'śvibhyām, pūṣṇa ekādaśakapālaḥ sarasvatyai satyavāce carur daṇḍa upānahau śuṣkadṛtiḥ sā dakṣiṇā"
  },
  {
    "reference": "MS_2,7.1",
    "page": "II,74",
    "text": "ānuṣṭubhena chandasā"
  },
  {
    "reference": "MS_2,7.2",
    "page": "II,74",
    "text": "devasya tvā savituḥ prasave 'śvinor bāhubhyāṃ pūṣṇo hastābhyāṃ pṛthivyāḥ sadhasthe agniṃ purīṣyam aṅgirasvat khanāmi jyotiṣmantaṃ tvāgne supratīkam ajasreṇa bhānunā dīdyatam, śivaṃ prajābhyo 'hiṃsantaṃ pṛthivyāḥ sadhasthe agniṃ purīṣyam aṅgirasvat khanāmaḥ"
  },
  {
    "reference": "MS_2,7.3",
    "page": "II,78",
    "text": "ayaṃ te"
  },
  {
    "reference": "MS_2,7.4",
    "page": "II,79",
    "text": "ṛtaṃ satyam ṛtaṃ satyam agniṃ purīṣyam aṅgirasvad bharāmaḥ"
  },
  {
    "reference": "MS_2,7.5",
    "page": "II,80",
    "text": "mātā putraṃ yathopasthe sāgniṃ bibhartu garbhā ā"
  },
  {
    "reference": "MS_2,7.6",
    "page": "II,80",
    "text": "vasavas tvāchṛndantu gāyatreṇa chandasāṅgirasvad ukhe rudrās tvāchṛndantu traiṣṭubhena chandasāṅgirasvad ukhe, ādityās tvāchṛndantu jāgatena chandasāṅgirasvad ukhe viśve tvā devā vaiśvānarā āchṛndantv ānuṣṭubhena chandasāṅgirasvad ukhe"
  },
  {
    "reference": "MS_2,7.7",
    "page": "II,83",
    "text": "kṣatraṃ brahma jinvati brāhmaṇasya yat samīcī kṛṇuto vīryāṇi"
  },
  {
    "reference": "MS_2,7.8",
    "page": "II,86",
    "text": "śivāḥ kṛtvā diśaḥ sarvāḥ svaṃ yonim ihāsadaḥ"
  },
  {
    "reference": "MS_2,7.9",
    "page": "II,87",
    "text": "adveṣye dyāvāpṛthivī huve devā dhatta rayim asme suvīram"
  },
  {
    "reference": "MS_2,7.10",
    "page": "II,87",
    "text": "yuyodhy asmad dveṣāṃsi yāni kāni ca cakṛma"
  },
  {
    "reference": "MS_2,7.11",
    "page": "II,90",
    "text": "tāṃ viśvair devair ṛtubhiḥ saṃvidānaḥ prajāpatir viśvakarmā vimuñcatu"
  },
  {
    "reference": "MS_2,7.12",
    "page": "II,92",
    "text": "jyotir āpāma"
  },
  {
    "reference": "MS_2,7.13",
    "page": "II,94",
    "text": "tvaṣṭāram agrīyaṃ brūmas te no muñcantv aṃhasaḥ"
  },
  {
    "reference": "MS_2,7.14",
    "page": "II,96",
    "text": "āpyāyamāno āmṛtāya soma divi śravāṃsy uttamāni dhiṣva"
  },
  {
    "reference": "MS_2,7.15",
    "page": "II,98",
    "text": "tasyai te devīṣṭake vidhema haviṣā vayam"
  },
  {
    "reference": "MS_2,7.16",
    "page": "II,101",
    "text": "vaiśvānaraṃ brahmaṇā viśvavyacasaṃ stomasya dhāman pavamānam ābhṛtam"
  },
  {
    "reference": "MS_2,7.17",
    "page": "II,101",
    "text": "meṣam āraṇyam anu te diśāmi tena cinvānas tanvaṃ niṣīda meṣaṃ te śug ṛchatu yaṃ dviṣmas taṃ te śug ṛchatu, ajo hy agner ajaniṣṭa śokāt so apaśyaj janitāram agre tena devā devatām agram āyaṃs tena roham āyann upa medhyāsaḥ śarabham āraṇyam anu te diśāmi tena cinvānas tanvaṃ niṣīda śarabhaṃ te śug ṛchatu yaṃ dviṣmas taṃ te śug ṛchatu"
  },
  {
    "reference": "MS_2,7.18",
    "page": "II,101",
    "text": "apāṃ tvemant sādayāmi, apāṃ tvodmant sādayāmi, apāṃ tvāyane sādayāmi, apāṃ tvā jyotiṣi sādayāmi, apāṃ tvā bhasmani sādayāmi samudre tvā sadane sādayāmi, arṇave tvā sadane sādayāmi salile tvā sadane sādayāmi, apāṃ tvā kṣaye sādayāmi, apāṃ tvā sadhriṣu sādayāmi, apāṃ tvā sadane sādayāmi, apāṃ tvā sadhasthe sādayāmi, apāṃ tvā yonau sādayāmi, apāṃ tvā purīṣe sādayāmi, apāṃ tvā pāthasi sādayāmi gāyatreṇa tvā chandasā sādayāmi traiṣṭubhena tvā chandasā sādayāmi jāgatena tvā chandasā sādayāmi, ānuṣṭubhena tvā chandasā sādayāmi pāṅktena tvā chandasā sādayāmi"
  },
  {
    "reference": "MS_2,7.19",
    "page": "II,101",
    "text": "ayaṃ puro bhūs tasya prāṇo bhauvāyanas, vasantaḥ prāṇāyanas, gāyatrī vāsantī gāyatryā gāyatram, gāyatrād upāṃśus, upāṃśos trivṛt trivṛto rathantaram, vasiṣṭhā ṛṣiḥ prajāpatigṛhītayā tvayā prāṇaṃ gṛhṇāmi prajābhyas, ayaṃ dakṣiṇā viśvakarmā tasya mano vaiśvakarmaṇam, grīṣmo mānasas triṣṭub graiṣmī triṣṭubhaḥ svāram, svārād antaryāmas, antaryāmāt pañcadaśaḥ pañcadaśād bṛhat, bharadvājā ṛṣiḥ prajāpatigṛhītayā tvayā mano gṛhṇāmi prajābhyas, ayaṃ paścā viśvavyacās tasya cakṣur vaiśvavyacasam, varṣāṇi cākṣuṣāṇi jagatī vārṣī jagatyā ṛksamam ṛksamāñ śukraḥ śukrāt saptadaśaḥ saptadaśād vairūpam, jamadagnir ṛṣiḥ prajāpatigṛhītayā tvayā cakṣur gṛhṇāmi prajābhyas, idam uttarāt svas tasya śrotraṃ sauvam, śarañ śrautrī, anuṣṭup śāradī, anuṣṭubha aiḍam aiḍān manthī manthina ekaviṃśas, ekaviṃśād vairājam, viśvāmitrā ṛṣiḥ prajāpatigṛhītayā tvayā śrotraṃ gṛhṇāmi prajābhyas, iyam upari matis tasyā vāṅ mātyā hemanto vācyaḥ paṅktir haimantī paṅktyā nidhanavat, nidhanavata āgrāyaṇas, āgrayaṇāt triṇavatrayastriṃśau triṇavatrayastriṃśābhyāṃ śākvararaivate viśvakarmā ṛṣiḥ prajāpatigṛhītayā tvayā vācaṃ gṛhṇāmi prajābhyaḥ"
  },
  {
    "reference": "MS_2,7.20",
    "page": "II,101",
    "text": "ūrdhvā dik, hemantaśiśirā ṛtū bṛhaspatir devatā phalaṃ draviṇam, paṅktiś chandaḥ śākvararaivate sāmanī triṇavaḥ stomaḥ sa u trayastriṃśavartaniḥ suparṇā ṛṣiḥ paṣṭhavāḍ vayas, āskando 'yānām upariṣṭādvāto vātaḥ pitaraḥ pitāmahāḥ pare 'vare te no 'vantu te naḥ pāntv asmin brahmaṇy asyāṃ purodhāyām asmin karmaṇy asyām āśiṣy asyāṃ devahūtau"
  },
  {
    "reference": "MS_2,8.1",
    "page": "II,107",
    "text": "sajūr ṛtubhiḥ sajūr vidhābhiḥ sajūr devaiḥ sajūr devair vayunādhais, agnaye tvā vaiśvānarāya, aśvinādhvaryū sādayatām iha tvā sajūr ṛtubhiḥ sajūr vidhābhiḥ sajūr vasubhiḥ sajūr ṛtubhiḥ sajūr vidhābhiḥ sajū rudraiḥ sajūr ṛtubhiḥ sajūr vidhābhiḥ sajūr ādityaiḥ sajūr ṛtubhiḥ sajūr vidhābhiḥ sajūr viśvair devair vaiśvānaraiḥ sajūr devair vayunādhais, agnaye tvā vaiśvānarāya, aśvinādhvaryū sādayatām iha tvā"
  },
  {
    "reference": "MS_2,8.2",
    "page": "II,107",
    "text": "prāṇaṃ me pāhi, apānaṃ me pāhi vyānaṃ me pāhi cakṣur ma uruyā vibhāhi śrotraṃ me ślokaya, apaḥ pinva, oṣadhīr jinva dvipād ava catuṣpāt pāhi divo vā vṛṣṭim eraya kṣatraṃ vayas, mayantaṃ chandas, viṣṭambho vayas, adhipatiś chandas, mūrdhā vayaḥ prajāpatiś chandas, viśvakarmā vayaḥ parameṣṭhī chandas tryavir vayas triṣṭup chandas, dityavāḍ vayas, virāṭ chandaḥ pañcāvir vayas, gāyatrī chandas trivatso vayas, uṣṇihā chandas turyavāḍ vayas, anuṣṭup chandaḥ paṣṭhavāḍ vayas, bṛhatī chandas, ukṣā vayaḥ kakup chandas, ṛṣabho vayaḥ satobṛhatī chandas, anaḍvān vayaḥ paṅktiś chandas, dhenur vayas, jagatī chandas, basto vayas, yuvalaṃ chandas, vṛṣṇir vayas, viśālaṃ chandaḥ puruṣo vayas tandraṃ chandaḥ siṃho vayas, chadiś chandas, vyāghro vayas, anādhṛṣyaṃ chandaḥ"
  },
  {
    "reference": "MS_2,8.3",
    "page": "II,107",
    "text": "rājñy asi prācī dik, virāḍ asi dakṣiṇā dik samrāḍ asi pratīcī dik svarāḍ asy udīcī dik, adhipatny asy ūrdhvā dik, āyur me pāhi prāṇaṃ me pāhi, apānaṃ me pāhi vyānaṃ me pāhi cakṣur me pāhi śrotraṃ me pāhi mano me pinva vācaṃ me jinva, ātmānaṃ me pāhi jyotir me yacha mā chandaḥ pramā chandaḥ pratimā chandas, asrīvīś chandaḥ paṅktiś chandas, uṣṇihā chandas, gāyatrī chandas triṣṭup chandas, jagatī chandas, anuṣṭup chandas, virāṭ chandas, bṛhatī chandaḥ pṛthivī chandas, antarikṣaṃ chandas, dyauś chandas, nakṣatrāṇi chandaḥ samā chandaḥ kṛṣiś chandas, vāk chandas, manaś chandas, gauś chandas, aśvaś chandas, ajā chandas, hiraṇyaṃ chandas, agnir devatā vāto devatā sūryo devatā candramā devatā vasavo devatā rudrā devatā, ādityā devatā maruto devatā, indro devatā varuṇo devatā bṛhaspatir devatā viśve devā devatā mūrdhāsi rāṭ, dhruvāsi dharuṇā dhartry asi dharaṇī, āyuṣe tvā varcase tvā kṛṣyai tvā kṣemāya tvā yantrī rāṭ, yantry asi yamanī dhartry asi dharitrī, iṣe tvā, ūrje tvā rayyai tvā poṣāya tvā"
  },
  {
    "reference": "MS_2,8.4",
    "page": "II,107",
    "text": "āśus trivṛt, bhāntaḥ pañcadaśas, vyomā saptadaśaḥ pratūrtir aṣṭādaśas tapo navadaśas, abhīvartaḥ saviṃśas, dharuṇa ekaviṃśas, varco dvāviṃśaḥ saṃbharaṇas trayoviṃśas, yoniś caturviṃśas, garbhāḥ pañcaviṃśas, ojas triṇavas, virāṭ triṃśaḥ kratur ekatriṃśas, vidhṛtir dvātriṃśaḥ pratiṣṭhā trayastriṃśas, bradhnasya viṣṭapaṃ catustriṃśas, nākaḥ ṣaṭtriṃśas, vīvarto 'ṣṭācatvāriṃśas, dhartraṃ catuṣṭomaḥ"
  },
  {
    "reference": "MS_2,8.5",
    "page": "II,107",
    "text": "agner bhāgo 'si dīkṣāyā ādhipatyam, brahma spṛtam, trivṛt stomas, indrasya bhāgo 'si viṣṇor ādhipatyam, kṣatraṃ spṛtam, pañcadaśaḥ stomas, nṛcakṣasāṃ bhāgo 'si dhātur ādhipatyam, janitraṃ spṛtam, saptadaśaḥ stomas, mitrasya bhāgo 'si varuṇasyādhipatyam, divo vṛṣṭir vātaḥ spṛtas, ekaviṃśaḥ stomas, adityā bhāgo 'si pūṣṇa ādhipatyam ojaḥ spṛtam, triṇavaḥ stomas, vasūnāṃ bhāgo 'si rudrāṇām ādhipatyam, catuṣpāt spṛtam, caturviṃśaḥ stomas, ādityānāṃ bhāgo 'si marutām ādhipatyam, garbhāḥ spṛtāḥ pañcaviṃśaḥ stomaḥ savitur bhāgo si bṛhaspater ādhipatyam, samīcīr diśaḥ spṛtās, catuṣṭomaḥ stomas, yavānāṃ bhāgo 'si, ayavānām ādhipatyam, prajāḥ spṛtās, catuścatvāriṃśaḥ stomas, ṛbhūṇāṃ bhāgo 'si viśveṣāṃ devānām ādhipatyam, bhūtaṃ niśāntaṃ spṛtam, trayastriṃśaḥ stomaḥ"
  },
  {
    "reference": "MS_2,8.6",
    "page": "II,107",
    "text": "ekayāstuvata prajā adhīyanta prajānāṃ patir adhipatir āsīt tisṛbhir astuvata brahmāsṛjyata brahmaṇaspatir adhipatir āsīt pañcabhir astuvata bhūtāny asṛjyanta bhūtānāṃ patir adhipatir āsīt saptabhir astuvata saptaṛṣayo 'sṛjyanta dhātādhipatir āsīt, navabhir astuvata pitaro 'sṛjyanta, aditir adhipatir āsīt, ekādaśabhir astuvata, ārtavā asṛjyanta ṛtavo 'dhipataya āsan, trayodaśabhir astuvata māsā asṛjyanta saṃvatsaro 'dhipatir āsīt pañadaśabhir astuvata kṣatram asṛjyata, indro 'dhipatir āsīt saptadaśabhir astuvata grāmyāḥ paśavo 'sṛjyanta bṛhaspatir adhipatir āsīt, navadaśabhir astuvata śūdrāryā asṛjyetām ahorātre adhipatnī āstām ekaviṃśatyāstuvata, ekaśapham asṛjyata varuṇo 'dhipatir āsīt trayoviṃśatyāstuvata kṣudrāḥ paśavo 'sṛjyanta pūṣādhipatir āsīt pañcaviṃśatyāstuvata, āraṇyāḥ paśavo 'sṛjyanta vāyur adhipatir āsīt saptaviṃśatyāstuvata vanaspatayo 'sṛjyanta somo 'dhipatir āsīt, navaviṃśatyāstuvata dyāvāpṛthivī vyaitām, vasavo rudrā anuvyāyan, ta u evādhipataya āsan, ekatriṃśatāstuvata prajā asṛjyanta yavāś cāyavāś cādhipataya āsan, trayastriṃśatāstuvata bhūtāny aśāmyan prajāpatiḥ parameṣṭhy adhipatir āsīt"
  },
  {
    "reference": "MS_2,8.7",
    "page": "II,107",
    "text": "tayā devatayāṅgirasvad druvā sīda, evaś chandas, varivaś chandas, āchac chandas, manaś chandaḥ śaṃbhūś chandaḥ paribhūś chandaḥ sindhuś chandas, vyacaś chandaḥ samudraṃ chandaḥ salilaṃ chandaḥ kakup chandas trikakup chandaḥ kāvyaṃ chandas, aṅkupaṃ chandas, akṣarapaṅktiś chandaḥ padapaṅktiś chandas, viṣṭārapaṅktiś chandaḥ kṣuro bhṛjaś chandaḥ pakṣaś chandaḥ prachac chandaḥ saṃyac chandas, viyac chandas, bṛhac chandas, rathantaraṃ chandas, nikāyaṃ chandas, vīvadhaṃ chandas, giraś chandas, bhṛjaś chandaḥ saṃstup chandas, anuṣṭup chandas, evaś chandas, varivaś chandas, vayaś chandas, vayaskṛc chandas, viśālaṃ chandas, viṣpardhāś chandas, chadiś chandas, dūrohaṇaṃ chandas tandraṃ chandas, aṅkāvaṅkaṃ chandaḥ"
  },
  {
    "reference": "MS_2,8.8",
    "page": "II,107",
    "text": "raśminā kṣayāya kṣayaṃ jinva pretyā dharmaṇe dharma jinva, anvityā dive divaṃ jinva saṃdhināntarikṣāyāntarikṣaṃ jinva pratidhinā pṛthiyai pṛthivīṃ jinva viṣṭambhena vṛṣṭyai vṛṣṭiṃ jinva pravāyāhne 'har jinva, anuvāya rātryai rātrīṃ jinva, uśijā vasubhyo vasūn jinva praketena rudrebhyo rudrān jinva suditinādityebhya ādityān jinva tantunā prajābhyaḥ prajā jinva, ojasā pitṛbhyaḥ pitṝn jinva pṛtanāṣāhā paśubhyaḥ paśūn jinva revatauṣadhībhyā oṣadhīr jinva, abhijitā yuktagrāvṇendrāyendraṃ jinva, adhipatinā prāṇāya prāṇaṃ jinva dharuṇenāpānāyāpānaṃ jinva saṃsarpeṇa cakṣuṣe cakṣur jinva vayodhasādhītāyādhītaṃ jinva trivṛtā trivṛte trivṛj jinva pravṛtā pravṛte pravṛj jinva savṛtā savṛte savṛj jinva, anūvṛtānuvṛte 'nūvṛj jinva viroheṇa virohāya virohaṃ jinva praroheṇa prarohāya prarohaṃ jinva saṃroheṇa saṃrohāya saṃrohaṃ jinva, anūroheṇānūrohāyānūrohaṃ jinva vasukena vasukāya vasukaṃ jinva veṣaśriyā veṣaśriyai veṣaśrīṃ jinva vasyaṣṭyā vasyaṣṭyai vasyaṣṭiṃ jinva, ākrāntyākrāntyā utkrāntiṃ jinva, uktrāntyotkrāntyā ākrāntiṃ jinva"
  },
  {
    "reference": "MS_2,8.9",
    "page": "II,107",
    "text": "rājñy asi prācī dik, vasavas te devā adhipatayas, agnir hetīnāṃ pratidhartā trivṛt tvā stomaḥ pṛthivyāṃ śrayatu, ājyam uktham avyathāyai stabhnotu rathantaraṃ sāma pratiṣṭhityā antarikṣe, ṛṣayas tvā prathamajā deveṣu divo mātrayā variṇā prathantu vidhartā cāyam adhipatiś ca te tvā sarve saṃvidānā nākasya pṛṣṭhe svarge loke yajamānaṃ cā sādayantu virāḍ asi dakṣiṇā dik, rudrās te devā adhipatayas, indro hetīnāṃ pratidhartā pañcadaśas tvā stomaḥ pṛthivyāṃ śrayatu praugam uktham avyathāyai stabhnotu bṛhat sāma pratiṣṭhityā antarikṣe, ṛṣayas tvā prathamajā deveṣu divo mātrayā variṇā prathantu vidhartā cāyam adhipatiś ca te tvā sarve saṃvidānā nākasya pṛṣṭhe svarge loke yajamānaṃ ca sādayantu samrāḍ asi pratīcī dik, ādityās te devā adhipatayaḥ somo hetīnāṃ pratidhartā saptadaśas tvā stomaḥ pṛthivyāṃ śrayatu marutvatīyam uktham avyathāyai stabhnotu vairūpaṃ sāma pratiṣṭhityā antarikṣe, ṛṣayas tvā prathamajā deveṣu divo mātrayā variṇā prathantu vidhartā cāyam adhipatiś ca te tvā sarve saṃvidānā nākasya pṛṣṭhe svarge loke yajamānaṃ ca sādayantu svarāḍ asi, udīcī diṅ marutas te devā adhipatayas, varuṇo hetīnāṃ pratidhartā, ekaviṃśas tvā stomaḥ pṛthivyāṃ śrayatu niṣkevalyam uktham avyathāyai stabhnotu vairājaṃ sāma pratiṣṭhityā antarikṣe, ṛṣayas tvā prathamajā deveṣu divo mātrayā variṇā prathantu vidhartā cāyam adhipatiś ca te tvā sarve saṃvidānā nākasya pṛṣṭhe svarge loke yajamānaṃ ca sādayantu, adhipatny asi, ūrdhvā dik, viśve te devā adhipatayas, bṛhaspatir hetīnāṃ pratidhartā triṇavatrayastriṃśau tvā stomau pṛthivyāṃ śrayatām, vaiśvadevāgnimārute ukthe avyathāyai stabhnutām, śākvararaivate sāmanī pratiṣṭhityā antarikṣe, ṛṣayas tvā prathamajā deveṣu divo mātrayā variṇā prathantu vidhartā cāyam adhipatiś ca te tvā sarve saṃvidānā nākasya pṛṣṭhe svarge loke yajamānaṃ ca sādayantu"
  },
  {
    "reference": "MS_2,8.10",
    "page": "II,107",
    "text": "ayaṃ puro harikeśaḥ sūryaraśmis tasya rathakṛtsnaś ca rathaujāśca senānīgrāmaṇyau puñjikasthalā ca kṛtasthalā cāpsarasau yātudhānā hetī rakṣāṃsi prahetis tebhyo namo astu te no mṛḍantu te yaṃ dviṣmo yaś ca no dveṣṭi tam eṣāṃ jambhe dadhmas, ayaṃ dakṣiṇā viśvakarmā tasya rathasvanaś ca rathecitraś ca senānīgrāmaṇyau menakā ca sahajanyā cāpsarasau daṅkṣṇavaḥ paśavo hetiḥ pauruṣeyo vadhaḥ prahetis tebhyo namo astu te no mṛḍantu te yaṃ dviṣmo yaś ca no dveṣṭi tam eṣāṃ jambhe dadhmas, ayaṃ paścā vidadvasus tasya rathaprotaś cāsamarathaś ca senānīgrāmaṇyau, āmlocantī ca pramlocantī cāpsarasau vyāghrā hetiḥ sarpāḥ prahetis tebhyo namo astu te no mṛḍantu te yaṃ dviṣmo yaś ca no dveṣṭi tam eṣāṃ jambhe dadhmas, ayam uttarāt saṃyadvasus tasya senajic ca suṣeṇaś ca senānīgrāmaṇyau viśvācī ca ghṛtācī cāpsarasau, āpo hetis, vātaḥ prahetis tebhyo namo astu te no mṛḍantu te yaṃ dviṣmo yaś ca no dveṣṭi tam eṣāṃ jambhe dadhmas, ayam upary arvāgvasus tasya tārkṣyaś cāriṣṭanemiś ca senānīgrāmaṇyau, urvaśī ca pūrvacittiś cāpsarasau, avasphūrjad dhetis, vidyut prahetis tebhyo namo astu te no mṛḍantu te yaṃ dviṣmo yaś ca no dveṣṭi tam eṣāṃ jambhe dadhmaḥ"
  },
  {
    "reference": "MS_2,8.11",
    "page": "II,107",
    "text": "prācyā tvā diśā sādayāmi, agninā devena devatayā gāyatreṇa chandasāgneḥ śirā upadadhāmi gāyatrasya chandaso 'gneḥ śīrṣṇāgneḥ śirā upadadhāmi dakṣiṇayā tvā diśā sādayāmi, indreṇa devena devatayā traiṣṭubhena chandasāgneḥ pakṣam upadadhāmi traiṣṭubhasya chandaso 'gneḥ pakṣeṇāgneḥ pakṣam upadadhāmi pratīcyā tvā diśā sādayāmi viśvebhir devebhir devatayā jāgatena chandasāgneḥ pucham upadadhāmi jāgatasya chandaso 'gneḥ puchenāgneḥ pucham upadadhāmi, udīcyā tvā diśā sādayāmi mitrāvaruṇābhyāṃ devābhyāṃ devatayānuṣṭubhena chandasāgneḥ pakṣam upadadhāmi, ānuṣṭubhasya chandaso 'gneḥ pakṣeṇāgeḥ pakṣam upadadhāmi, ūrdhvayā tvā diśā sādayāmi bṛhaspatinā devena devatayā pāṅktena chandasāgneḥ pṛṣṭham upadadhāmi pāṅktasya chandaso 'gneḥ pṛṣṭhenāgneḥ pṛṣṭham upadadhāmi"
  },
  {
    "reference": "MS_2,8.12",
    "page": "II,107",
    "text": "śaiśirā ṛtū abhikalamānā indram iva devā abhisaṃviśantu"
  },
  {
    "reference": "MS_2,8.13",
    "page": "II,107",
    "text": "purovātasanir asi, abhrasanir asi vidyutsanir asi stanayitnusanir asi vṛṣṭisanir asi, agner yāny asi, agner agneyāny asi vāyor yāny asi vāyor vāyoyāny asi devānāṃ yāny asi devānāṃ devayāny asi viśveṣāṃ devānāṃ yāny asi viśveṣāṃ devānāṃ devayāny asi saṃyāny asi, antarikṣasad asi, antarikṣe sīda, ambā ca bulā ca nitatnī ca stanayantī cābhrayantī ca meghayantī ca cupuṇīkā salilāya tvā mṛdīkāya tvā satīkāya tvā ketāya tvā suketāya tvā saketāya tvā vivasvate tvā dive tvā jyotiṣe, ādityebhyas tvā"
  },
  {
    "reference": "MS_2,8.14",
    "page": "II,107",
    "text": "āyoṣ ṭvā sadane sādayāmi samudrasyodmann avataś chāyāyām, namaḥ samudrāya namaḥ samudrasya cakṣase sahasrasya māsi sahasrasya pramāsi sahasrasya pratimāsi sahasrasya saṃmāsi sahasrasyonmāsi sāhasro 'si sahasrāya tvā, imā me agnā iṣṭakā dhenavaḥ santu, ekā ca śataṃ ca śataṃ ca sahasraṃ ca sahasraṃ cāyutaṃ ca, ayutaṃ ca prayutaṃ ca prayutaṃ cāyutaṃ ca o arbudaṃ ca nyarbudaṃ ca samudraś ca madhyaṃ ca, antaś ca parārdhaś ca, imā me agnā iṣṭakā dhenavaḥ santu ṣaṣṭiḥ sahasram ayutam akṣīyamāṇās, ṛtuṣṭhāḥ stha ṛtāvṛdho ghṛtaścuto madhuścutā ūrjasvatīḥ payasvatīḥ svadhāyinīḥ kulāyinīs tā me agnā iṣṭakā dhenavaḥ santu virājo nāma kāmadughā amutrāmuṣmiṃl loke"
  },
  {
    "reference": "MS_2,9.1",
    "page": "II,119",
    "text": "tan naḥ sṛṣṭiḥ pracodayāt"
  },
  {
    "reference": "MS_2,9.2",
    "page": "II,122",
    "text": "tayāsmān viśvatas tvam ayakṣmayā paribhuja"
  },
  {
    "reference": "MS_2,9.3",
    "page": "II,122",
    "text": "namo hiraṇyabāhave senānye diśāṃ ca pataye namas, namo vṛkṣebhyo harikeśebhyaḥ paśūnāṃ pataye namas, namo harikeśāyopavītine puṣṭānāṃ pataye namas, namaḥ śaṣpiñjarāya tviṣīmate pathīnāṃ pataye namas, namo babhluśāya vyādhine, annasya pataye namas, namo rudrāyātatāyine kṣetrasya pataye namas, namo bhavasya hetyai jagatas pataye namas, namaḥ sūtāyāhantvāya vanānāṃ pataye namas, namo rohitāya sthapataye vṛkṣāṇāṃ pataye namas, namo mantriṇe vāṇijāya kakṣāṇāṃ pataye namas, namo bhuvantaye vārivaskṛtāya, oṣadhīnāṃ pataye namas, namaḥ sahamānāya nivyādhine, āvyādhinīnāṃ pataye namas, nama ākrandayata uccairghoṣāya satvānāṃ pataye namas, namaḥ kṛtsnavītāya dhāvate pattīnāṃ pataye namas, namo niṣaṅgiṇe kakubhāya stenānāṃ pataye namas, namo vañcate parivañcate stāyūnāṃ pataye namas, namo nicerave paricarāya, araṇyānāṃ pataye namas, namo niṣaṅgiṇa iṣudhimate taskarāṇāṃ pataye namas, namaḥ sṛgāyibhyo jighāṃsadbhyas, muṣṇatāṃ pataye namas, namo 'simadbhyo naktaṃ caradbhyaḥ prakṛntānāṃ pataye namas, nama uṣṇīṣiṇe giricarāya kuluñcānāṃ pataye namo namaḥ"
  },
  {
    "reference": "MS_2,9.4",
    "page": "II,122",
    "text": "nama iṣukṛdbhyo dhanuṣkṛdbhyaś ca vo namas, namā iṣumadbhyo dhanvāyibhyaś ca vo namas, nama ātanvānebhyaḥ pratidadhānebhyaś ca vo namas, nama āyachadbhyo visṛjadbhyaś ca vo namas, namo 'syadbhyo vidhyadbhyaś ca vo namas, namaḥ svapadbhyo jāgradbhyaś ca vo namas, namaḥ śayānebhyā āsīnebhyaś ca vo namas, namas tiṣṭhadbhyo dhāvadbhyaś ca vo namas, namaḥ sabhābhyaḥ sabhāpatibhyaś ca vo namas, namo 'śvebhyo 'śvapatibhyaś ca vo namas, nama āvyādhinībhyo vividhyantībhyaś ca vo namas, namā ugaṇābhyas tṛṃhatībhyaś ca vo namas, namo gaṇebhyo gaṇapatibhyaś ca vo namas, namo vrātebhyo vrātapatibhyaś ca vo namas, namaḥ kṛchrebhyaḥ kṛchrapatibhyaś ca vo namas, namo virūpebhyo viśvarūpebhyaś ca vo namas, namaḥ senābhyaḥ senānībhyaś ca vo namas, namo rathibhyo varūthibhyaś ca vo namas, namaḥ kṣattṛbhyaḥ saṃgrahītṛbhyaś ca vo namas, namo bṛhadbhyo 'rbhakebhyaś ca vo namas, namo yuvabhya āśīnebhyaś ca vo namo namaḥ"
  },
  {
    "reference": "MS_2,9.5",
    "page": "II,122",
    "text": "namo brāhmaṇebhyo rājanyebhyaś ca vo namas, namaḥ sūtebhyo viśyebhyaś ca vo namas, namas takṣabhyo rathakārebhyaś ca vo namas, namaḥ kulālebhyaḥ karmārebhyaś ca vo namas, namo niṣādebhyaḥ puñjiṣṭebhyaś ca vo namas, namaḥ śvanībhyo mṛgayubhyaś ca vo namas, namaḥ śvabhyaḥ śvapatibhyaś ca vo namas, namo bhavāya ca śarvāya ca namo rudrāya ca paśupataye ca namo vyuptakeśāya ca kapardine ca namo nīlagrīvāya ca śitikaṇṭhāya ca namaḥ sahasrākṣāya ca śatadhanvane ca namo giriśāya ca śipiviṣṭāya ca namo mīḍhuṣṭarāya ceṣumate ca namo hrasvāya ca vāmanāya ca namo bṛhate ca varṣīyase ca namo vṛddhāya ca suvṛdhvane ca namo 'grīyāya ca prathamāya ca nama āśave cājirāya ca namaḥ śībhāya ca śīghrāya ca namā ūrmyāya cāvasvanyāya ca namo dvīpyāya ca srotrasyāya ca"
  },
  {
    "reference": "MS_2,9.6",
    "page": "II,125",
    "text": "nama āśuṣeṇāya cāśurathāya ca namo bilmine ca kavacine ca namo varmiṇe ca varūthine ca namaḥ śūrāya cāvabhindate ca namaḥ śrutāya ca śrutasenāya ca namo jyāyase ca kanīyase ca namaḥ pūrvajāya cāparajāya ca namo madhyamāya cāpagalbhāya ca namo jaghanyāya ca budhnyāya ca namaḥ sobhyāya ca pratisarāya ca namo yāmyāya ca kṣemyāya ca namo 'vasānyāya ca ślokyāya ca nama urvaryāya ca khalyāya ca namo vanyāya ca kakṣyāya ca namaḥ śravāya ca pratiśravāya ca namaḥ pathyāya ca srutyāya ca namo nādyāya ca vaiśantāya ca namo nīpyāya ca bhidyāya ca namo 'vaṭyāya ca kūpyāya ca namaḥ sūdyāya ca sarasyāya ca"
  },
  {
    "reference": "MS_2,9.7",
    "page": "II,125",
    "text": "namo dundubhaye cāhananīyāya ca namo dhṛṣṇave ca pramṛśāya ca namo niṣaṅgiṇe ceṣudhimate ca namas tigmeṣave cāyudhine ca namaḥ svāyudhāya ca sudhanvane ca namo meghyāya ca vidyutyāya ca namo varṣyāya cāvarṣyāya ca namo vīdhriyāya cātapyāya ca namo vātyāya ca reṣmaṇyāya ca namo vāstavyāya ca vāstupāya ca namaḥ somāya ca rudrāya ca namas tāmrāya cāruṇāya ca namaḥ śaṃgave ca paśupataye ca nama ugrāya ca bhīmāya ca namo 'grevadhāya ca dūrevadhāya ca namo hantre ca hanīyase ca namo vṛkṣebhyo harikeśebhyas, namas tārāya namaḥ śaṃbhave ca mayobhave ca namaḥ śaṃkarāya ca mayaskarāya ca namaḥ śivāya ca śivatarāya ca"
  },
  {
    "reference": "MS_2,9.8",
    "page": "II,125",
    "text": "namaḥ śikhaṇḍine ca pulastine ca namaḥ kiṃśilāya ca kṣeṇāya ca nama iriṇyāya ca prapathyāya ca namo gṛhyāya ca goṣṭhyāya ca namo gehyāya ca talpyāya ca namaḥ kūlyāya ca tīrthyāya ca namaḥ pāryāya cāvāryāya ca namaḥ prataraṇāya cottaraṇāya ca namaḥ pravāhyāya ca sikatyāya ca namaḥ phenyāya ca śaṣpyāya ca namo nīveṣyāya ca hṛdyāya ca namaḥ kāṭyāya ca gahvareṣṭhyāya ca namaḥ śuṣyāya ca harityāya ca namaḥ pāṃsavyāya ca rajasyāya ca namo lopyāya colapāya ca namā ūrmyāya ca sūrmyāya ca namaḥ parṇāya ca parṇaśādāya ca namo 'pagurasāṇāya cābhighnate ca nama ākhidate ca prakhidate ca nama ākhidāya ca prakhidāya ca"
  },
  {
    "reference": "MS_2,9.9",
    "page": "II,129",
    "text": "namo astu rudrebhyo ye divi yeṣāṃ varṣam iṣavas tebhyo daśa prācīr daśa dakṣiṇā daśa pratīcīr daśodīcīr daśordhvās tebhyo namo astu te no mṛḍantu te yaṃ dviṣmo yaś ca no dveṣṭi tam eṣāṃ jambhe dadhmas, namo astu rudrebhyo ye antarikṣe yeṣāṃ vātā iṣavas tebhyo daśa prācīrdaśa dakṣiṇā daśa pratīcīr daśodīcīr daśordhvās tebhyo namo astu te no mṛḍantu te yaṃ dviṣmo yaś ca no dveṣṭi tam eṣāṃ jambhe dadhmas, namo astu rudrebhyo ye pṛthivyāṃ yeṣām annam iṣavas tebhyo daśa prācīr daśa dakṣiṇā daśa pratīcīr daśodīcīr daśordhvās tebhyo namo astu te no mṛḍantu te yaṃ dviṣmo yaś ca no dveṣṭi tam eṣāṃ jambhe dadhmaḥ"
  },
  {
    "reference": "MS_2,9.10",
    "page": "II,130",
    "text": "āvāhitam āvāhita namaskṛtaṃ namaskṛta visarjitaṃ visarjita pathaṃ gacha pathaṃ gacha divaṃ gacha divaṃ gacha svar gacha svar gacha jyotir gacha jyotir gacha namas te astu mā mā hiṃsīḥ"
  },
  {
    "reference": "MS_2,10.1",
    "page": "II,132",
    "text": "anyāṃs te asmat tapantu hetayaḥ pāvako asmabhyaṃ śivo bhava"
  },
  {
    "reference": "MS_2,10.2",
    "page": "II,133",
    "text": "sa no nediṣṭhā havanā jujoṣa viśvaśaṃbhūr avase sādhukarmā"
  },
  {
    "reference": "MS_2,10.3",
    "page": "II,135",
    "text": "nīhāreṇa prāvṛtā jalpyā cāsutṛpa ukthaśāsaś caranti"
  },
  {
    "reference": "MS_2,10.4",
    "page": "II,135",
    "text": "asmākaṃ vīrā uttare bhavantv asmān u devā avatā bhareṣv ā"
  },
  {
    "reference": "MS_2,10.5",
    "page": "II,137",
    "text": "vājasya mā prasaveneti dve"
  },
  {
    "reference": "MS_2,10.6",
    "page": "II,138",
    "text": "viśvāhādābhyaṃ haviḥ"
  },
  {
    "reference": "MS_2,11.1",
    "page": "II,140",
    "text": "śukrajyotiś ca citrajyotiś ca satyajyotiś ca jyotiṣmāṃś ca satyaś ca ṛtapāś cātyaṃhās, ṛtajic ca satyajic ca senajic ca suṣeṇaś ca, antimitraś ca dūre'mitraś ca gaṇas, ṛtaś ca satyaś ca dhruvaś ca dharuṇaś ca dhartā ca vidhartā ca vidhārayas, īḍṛṅ caitādṛṅ ca sadṛṅ ca pratisadṛṅ ca mitaś ca saṃmitaś ca sabharās, īdṛkṣāsa etādṛkṣāsa ū ṣu ṇaḥ sadṛkṣāsaḥ pratisadṛkṣāsā etana mitāsaś ca saṃmitāso na ūtaye sabharaso maruto yajñe asmin, indraṃ daivīr viśo maruto 'nuvartmānas, yathendraṃ daivīr viśo maruto 'nuvartmāno 'bhavann evam imaṃ yajamānaṃ daivīś ca viśo mānuṣīś cānuvartmāno bhavantu"
  },
  {
    "reference": "MS_2,11.2",
    "page": "II,140",
    "text": "vājaś ca me prasavaś ca me prayatiś ca me prasṛtiś ca me dhītiś ca me kratuś ca me svaraś ca me ślokaś ca me śrāvaś ca me śrutiś ca me jyotiś ca me svaś ca me prāṇaś ca me 'pānaś ca me vyānaś ca me 'suś ca me cittaṃ ca mā ādhītaṃ ca me vāk ca me manaś ca me cakṣuś ca me śrotraṃ ca me dakṣaś ca me balaṃ ca me, ojaś ca me sahaś ca me, āyuś ca me jarā ca me, ātmā ca me tanūś ca me śarma ca me varma ca me, aṅgāni ca me 'sthāni ca me parūṃṣi ca me śarīrāṇi ca me jyaiṣṭhyaṃ ca mā ādhipatyaṃ ca me manyuś ca me bhāmaś ca me, amaś ca me 'mbhaś ca me jemā ca me mahimā ca me varimā ca me prathimā ca me varṣmā ca me drāghmā ca me vṛddhaṃ ca me vṛddhiś ca me"
  },
  {
    "reference": "MS_2,11.3",
    "page": "II,140",
    "text": "satyaṃ ca me śraddhā ca me jagac ca me dhanaṃ ca me vaśaś ca me tviṣiś ca me krīḍā ca me modaś ca me sūktaṃ ca me sukṛtaṃ ca me jātaṃ ca me janiṣyamāṇaṃ ca me vittaṃ ca me vedyaṃ ca me bhūtaṃ ca me bhavyaṃ ca me, ṛddhaṃ ca mā ṛddhiś ca me sugaṃ ca me supathaṃ ca me kḷptaṃ ca me krḷptiś ca me matiś ca me sumatiś ca me śaṃ ca me mayaś ca me priyaṃ ca me 'nukāmaś ca me kāmaś ca me saumanasaś ca me bhagaś ca me draviṇaṃ ca me bhadraṃ ca me śreyaś ca me vasīyaś ca me yaśaś ca me, ṛtaṃ ca me 'mṛtaṃ ca me, ayakṣmaṃ ca me 'nāmayac ca me jīvātuś ca me dīrghāyutvaṃ ca me, anamitraṃ ca me 'bhayaṃ ca me sukhaṃ ca me śayanaṃ ca me sūṣāś ca me sudinaṃ ca me"
  },
  {
    "reference": "MS_2,11.4",
    "page": "II,140",
    "text": "yantā ca me dhartā ca me kṣemaśca me dhṛtiś ca me viśvaṃ ca me mahaś ca me saṃvic ca me jñātraṃ ca me sūś ca me prasūś ca me sīraṃ ca me layuś ca me, ūrk ca me sūnṛtā ca me payaś ca me rasaś ca me ghṛtaṃ ca me madhu ca me sagdhiś ca me sapītiś ca me kṛṣiś ca me vṛṣṭiś ca me jaitraṃ ca mā audbhetraṃ ca me rayiś ca me rāyaś ca me puṣṭaṃ ca me puṣṭiś ca me vibhu ca me prabhu ca me pūrṇaṃ ca me pūrṇataraṃ ca me kuyavaṃ ca me 'kṣitiś ca me, akṣuc ca me 'nnaṃ ca me vrīhayaś ca me yavāś ca me māṣāś ca me tilāś ca me, aṇavaś ca me priyaṅgavaś ca me śyāmākāś ca me nīvārāś ca me godhūmāś ca me masūrāś ca me mudgāś ca me kharvāś ca me"
  },
  {
    "reference": "MS_2,11.5",
    "page": "II,140",
    "text": "parvatāś ca me girayaś ca me sikatāś ca me vanaspatayaś ca me, aśmā ca me amṛttikā ca me hiraṇyaṃ ca me 'yaś ca me sīsaṃ ca me trapu ca me śyāmaṃ ca me lohitāyasaṃ ca me, agniś ca mā āpaś ca me, oṣadhayaś ca me vīrudhaś ca me kṛṣṭapacyāś ca me 'kṛṣṭapacyāś ca me grāmyāś ca me paśava āraṇyāś ca yajñena kalpantām, vittaṃ ca me vittiś ca me bhūtaṃ ca me bhūtiś ca me, arthaś ca mā ema ca me, ityā ca me gatiś ca me karma ca me śaktiś ca me vasu ca me vasatiś ca me, agniś ca mā indraś ca me somaś ca mā indraś ca me savitā ca mā indraś ca me sarasvatī ca mā indraś ca me pūṣā ca mā indraś ca me, aditiś ca mā indraś ca me dhātā ca mā indraś ca me tvaṣṭā ca mā indraś ca me mitraś ca mā indraś ca me varuṇaś ca mā indraś ca me viṣṇuś ca mā indraś ca me bṛhaspatiś ca mā indraś ca me vasavaś ca mā indraś ca me rudrāś ca mā indraś ca me, ādityāś ca mā indraś ca me marutaś ca mā indraś ca me pṛthivī ca mā indraś ca me, antarikṣaṃ ca mā indraś ca me dyauś ca mā indraś ca me nakṣatrāṇi ca mā indraś ca me samā ca mā indraś ca me kṛṣiś ca mā indraś ca me vṛṣṭiś ca mā indraś ca me diśaś ca mā indraś ca me viśve ca me devā indraś ca me, aṃśuś ca me raśmiś ca me, adhipatiś ca me 'dābhyaś ca me, upāṃśuś ca me 'ntaryāmaś ca me, aindravāyavaś ca me maitrāvaruṇaś ca me, āśvinaś ca me pratiprasthānaś ca me śukraś ca me manthī ca me, āgrāyaṇaś ca me vaiśvadevaś ca me, aindrāgnaś ca me kṣullakavaiśvadevaś ca me dhruvaś ca me vaiśvānaraś ca me marutvatīyāś ca me niṣkevalyaś ca me sāvitraś ca me sārasvataś ca me pātnīvataś ca me hāriyojanaś ca me srucaś ca me camasāś ca me vāyavyāni ca me droṇakalaśaś ca me, adhiṣavaṇe ca me grāvāṇaś ca me pūtabhṛc ca me 'pūtabhṛc ca me barhiś ca me vediś ca me, avabhṛthaś ca me svagākāraś ca me"
  },
  {
    "reference": "MS_2,11.6",
    "page": "II,140",
    "text": "agniś ca gharmaś ca, arkaś ca sūryaś ca prāṇaś cāśvamedhaś ca, aditiś ca pṛthivī ca ditiś ca dyauś ca śakvarīr aṅgulayo diśaś ca me yajñena kalpantām ṛtuś ca vrataṃ ca saṃvatsaraś ca tapaś ca, ahorātre ūrvaṣṭīve bṛhadrathantare ca me yajñena kalpetām ekā ca tisraś cā trayastriṃśatas, catasraś cāṣṭau cāṣṭācatvāriṃśatas tryaviś ca tryavī ca dityavāṭ ca dityauhī ca pañcāviś ca pañcavī ca trivatsaś ca trivatsā ca turyavāṭ ca turyauhī ca paṣṭhavāṭ ca paṣṭhauhī ca, ukṣā ca vaśā ca ṛṣabhaś ca vehac ca dhenuś cānaḍvāṃś ca stomaś ca yajuś ca ṛk ca sāma ca dīkṣā ca tapaś ca bṛhac ca rathantaraṃ ca, oṣadhayo vanaspatayo diśaś ca me yajñena kalpantām annāya tvā vājāya tvā vājajityāyai tvā, iṣe tvā, ūrje tvā rayyai tvā poṣāya tvā"
  },
  {
    "reference": "MS_2,12.1",
    "page": "II,140",
    "text": "payasvatīḥ pradiśaḥ santu mahyam"
  },
  {
    "reference": "MS_2,12.2",
    "page": "II,145",
    "text": "ṛtāṣāḍ ṛtadhāmāgnir gandharvas tasyauṣadhayo 'psaraso mudā nāma sa na idaṃ brahma kṣatraṃ pātu tā na idaṃ brahma kṣatraṃ pāntu tasmai svāhā vaṭ tābhyaḥ svāhā vaṭ saṃhito viśvasāmā sūryo gandharvas tasya marīcayo 'psarasa āyuvo nāma suṣumṇaḥ sūryaraśmiś candramā gandharvas tasya nakṣatrāṇy apsaraso bekurayo nāma, iṣiro viśvavyacā vāto gandharvas tasyāpo 'psarasā ūrjo nāma bhujī suparṇo yajño gandharvas tasya dakṣiṇā apsarasā eṣṭayo nāma bṛhaspatir viśvakarmendro gandharvas tasya maruto 'psarasā ojo nāma prajāpatiḥ parameṣṭhī mano gandharvas tasya ṛksāmāṇy apsarasaḥ stavā nāma, amṛḍayo dūrehetir mṛtyur gandharvas tasya prajā apsaraso bhīravo nāma sa no bhuvanasya pate yasya ta upari gṛhā virāṭpate 'smai brahmaṇe 'smai kṣatrāya mahi śarma yacha yasya te viśvā āśā apsarasaḥ plīyā nāma sa na idaṃ brahma kṣatraṃ pātu tā na idaṃ brahma kṣatraṃ pāntu tasmai svāhā vaṭ tābhyaḥ svāhā vaṭ"
  },
  {
    "reference": "MS_2,12.3",
    "page": "II,147",
    "text": "iṣṭo agnir āhutaḥ pipartu na iṣṭaṃ haviḥ svagedaṃ devebhyo namaḥ"
  },
  {
    "reference": "MS_2,12.4",
    "page": "II,148",
    "text": "ayaṃ te"
  },
  {
    "reference": "MS_2,12.5",
    "page": "II,148",
    "text": "devaṃ devatrā sūryam aganma jyotir uttamam"
  },
  {
    "reference": "MS_2,12.6",
    "page": "II,151",
    "text": "viśve devā havir idaṃ juṣantām"
  },
  {
    "reference": "MS_2,13.1",
    "page": "II,153",
    "text": "divi śrayasva, antarikṣe yatasva pṛthivyāḥ saṃbhava bhrājaṃ gacha"
  },
  {
    "reference": "MS_2,13.2",
    "page": "II,153",
    "text": "tapo yonir asi viśvābhis tvā dhībhir achidrām upadadhāmi, ṛtaṃ yoniḥ satyaṃ yonis, brahma yoniḥ kṣatraṃ yoniḥ pṛthivī yonis, antarikṣaṃ yonis, dyaur yonis, diśo yoniḥ"
  },
  {
    "reference": "MS_2,13.3",
    "page": "II,153",
    "text": "prāṇād apānaṃ saṃtanu, apānād vyānaṃ saṃtanu vyānāc cakṣuḥ saṃtanu cakṣuṣaḥ śrotraṃ saṃtanu śrotrāt pṛthivīṃ saṃtanu pṛthivyā antarikṣaṃ saṃtanu, antarikṣād divaṃ saṃtanu divo diśaḥ saṃtanu digbhyaḥ svargaṃ lokam anusaṃtanu"
  },
  {
    "reference": "MS_2,13.4",
    "page": "II,153",
    "text": "ṛcā tvā chandasā sādayāmi vaṣaṭkāreṇa tvā chandasā sādayāmi hiṃkāreṇa tvā chandasā sādayāmi prastāvena tvā chandasā sādayāmi, udgīthena tvā chandasā sādayāmi pratihāreṇa tvā chandasā sādayāmi stutena tvā chandasā sādayāmi nidhanena tvā chandasā sādayāmi"
  },
  {
    "reference": "MS_2,13.5",
    "page": "II,154",
    "text": "uto nā ut pupūryā uktheṣu śavasaspate, iṣaṃ stotṛbhyā ābhara"
  },
  {
    "reference": "MS_2,13.6",
    "page": "II,155",
    "text": "vavakṣa ugro astṛtaḥ"
  },
  {
    "reference": "MS_2,13.7",
    "page": "II,155",
    "text": "sam arvanto raghudruvaḥ saṃ sujātāsaḥ sūrayas, iṣaṃ stotṛbhyā ābhara"
  },
  {
    "reference": "MS_2,13.8",
    "page": "II,155",
    "text": "adhā hy agne, evā hy agne"
  },
  {
    "reference": "MS_2,13.9",
    "page": "II,155",
    "text": "bhuvad vājeṣv avitā bhuvad vṛdha uta trātā tanūnām"
  },
  {
    "reference": "MS_2,13.10",
    "page": "II,161",
    "text": "sā naḥ payasvatī duhā uttarāmuttarāṃ samām"
  },
  {
    "reference": "MS_2,13.11",
    "page": "II,162",
    "text": "yāś ca māyā māyināṃ viśvaminva tve pūrvīḥ saṃdadhuḥ pṛṣṭabandho"
  },
  {
    "reference": "MS_2,13.12",
    "page": "II,162",
    "text": "yavā ayavā ūmā evā abdaḥ sagaraḥ sumekas, agne kahya, agne kiṃśila, agne dudhra, agne vanya, agne kakṣya yā tā iṣur yuvā nāma tayā vidhema tasyai te namas tasyās tā upa patsuto jīvā bhūyāsma te yaṃ dviṣmo yaś ca no dveṣṭi tam asyā jambhe dadhmaḥ"
  },
  {
    "reference": "MS_2,13.13",
    "page": "II,162",
    "text": "vaiśvānarajyeṣṭhebhyas tebhyo agnibhyo hutam astv etat"
  },
  {
    "reference": "MS_2,13.14",
    "page": "II,162",
    "text": "pramā chandas tad antarikṣam, vāyur devatā pratimā chandas tad dyauḥ sūryo devatā, asrīvīś chandas tad diśaḥ somo devatā gāyatrī chandas tad ajā bṛhaspatir devatā triṣṭup chandas tad dhiraṇyam indro devatā jagatī chandas tad gauḥ prajāpatir devatā, anuṣṭup chandas tad āyus, mitro devatā, uṣṇik chandas tac cakṣuḥ pūṣā devatā virāṭ chandas tad aśvas, varuṇo devatā bṛhatī chandas tat kṛṣiḥ parjanyo devatā paṅktiś chandas tat puruṣaḥ parameṣṭhī devatā tena chandasā tena brahmaṇā tayā devatayāṅgirasvad dhruvā sīda"
  },
  {
    "reference": "MS_2,13.15",
    "page": "II,162",
    "text": "pṛthivy asi janmanā vaśā sāgniṃ garbham adhatthāḥ sā mayā saṃbhava, antarikṣam asi janmanā vaśā sā vāyuṃ garbham adhatthāḥ sā mayā saṃbhava dyaur asi janmanā vaśā sādityaṃ garbham adhatthāḥ sā mayā saṃbhava nakṣatrāṇy asi janmanā vaśā sā candramasaṃ garbham adhatthāḥ sā mayā saṃbhava ṛg asi janmanā vaśā sā sāma garbham adhatthāḥ sā mayā saṃbhava viḍ asi janmanā vaśā sā rājānaṃ garbham adhatthāḥ sā mayā saṃbhava vāg asi janmanā vaśā sā prāṇaṃ garbham adhatthāḥ sā mayā saṃbhava, āpo 'si janmanā vaśā sā yajñaṃ garbham adhatthāḥ sā mayā saṃbhava"
  },
  {
    "reference": "MS_2,13.16",
    "page": "II,162",
    "text": "yā devy asīṣṭake kumāry upaśīvarī sā mopaśeṣva jāyeva sadam it patim, yā devy asīṣṭake prapharvy upaśīvarī sā mopaśeṣva jāyeva sadam it patim, yā devy asīṣṭake yuvatir upaśīvarī sā mopaśeṣva jāyeva sadam it patim, yā devy asīṣṭaka āyurdāḥ prāṇadā apānadā vyānadāś cakṣurdāḥ śrotradāḥ pṛthivyām antarikṣe divaḥ pṛṣṭha upaśīvarī sā mopaśeṣva jāyeva sadam it patim, yā devīḥ stheṣṭakāḥ suśevā upaśīvarīs tā mopaśedhvaṃ jāyā iva sadam it patim"
  },
  {
    "reference": "MS_2,13.17",
    "page": "II,162",
    "text": "savayase tvā, abhivayase tvā, ūrdhvavayase tvā bṛhadvayase tvā sahīyase tvā sahamānāya tvā sāsahaye tvā sahasvate tvā, abhīṣāhe tvā, abhibhve tvā, abhimātiṣāhe tvā, abhimātighne tvā"
  },
  {
    "reference": "MS_2,13.18",
    "page": "II,162",
    "text": "bhūyaskṛd asi varivaskṛd asi prācy asi, ūrdhvāsi, antarikṣam asi, ojodāṃ tvaujasi sādayāmi payodāṃ tvā payasi sādayāmi tejodāṃ tvā tejasi sādayāmi yaśodāṃ tvā yaśasi sādayāmi varcodāṃ tvā varcasi sādayāmi pṛthivyās tvā draviṇe sādayāmi, antarikṣasya tvā draviṇe sādayāmi divas tvā draviṇe sādayāmi diśāṃ tvā draviṇe sādayāmi draviṇodāṃ tvā draviṇe sādayāmi, apsuṣad asi gṛdhrasad asi śyenasad asi suparṇasad asi nākasad asi"
  },
  {
    "reference": "MS_2,13.19",
    "page": "II,162",
    "text": "jyotiṣmatīṃ tvā sādayāmi jyotiṣkṛtaṃ tvā sādayāmi jyotirvidaṃ tvā sādayāmi, ūrdhvajyotiṣaṃ tvā sādayāmi bṛhajjyotiṣaṃ tvā sādayāmi viśvajyotiṣaṃ tvā sādayāmi, ajasrāṃ tvā sādayāmi bhāsvatīṃ tvā sādayāmi dīpyamānāṃ tvā sādayāmi rocamānāṃ tvā sādayāmi jvalantīṃ tvā sādayāmi malmalābhavantīṃ tvā sādayāmi jāgratīṃ tvā sādayāmi bodhayantīṃ tvā sādayāmi"
  },
  {
    "reference": "MS_2,13.20",
    "page": "II,162",
    "text": "kṛttikā nakṣatram agnir devatā, agne rucaḥ stha prajāpateḥ somasya dhātus, ṛce tvā ruce tvā bhāse tvā jyotiṣe tvā tena chandasā tena brahmaṇā tayā devatayāṅgirasvad dhruvā sīda rohiṇī nakṣatram, prajāpatir devatā, invagā nakṣatram, maruto devatā bāhur nakṣatram, rudro devatā punarvasur nakṣatram aditir devatā tiṣyo nakṣatram, bṛhaspatir devatā, aśleṣā nakṣatram, sarpā devatā maghā nakṣatram, pitaro devatā phalgunīr nakṣatram, bhago devatā phalgunīr nakṣatram aryamā devatā hasto nakṣatram, savitā devatā citrā nakṣatram, tvaṣṭā devatā niṣṭyaṃ nakṣatram, vāyur devatā viśākhaṃ nakṣatram indrāgnī devatā, anūrādhā nakṣatram, mitro devatā jyeṣṭhā nakṣatram, varuṇo devatā mūlaṃ nakṣatram, nirṛtir devatā, aṣāḍhā nakṣatram āpo devatā, aṣāḍhā nakṣatram, viśve devā devatā, abhijin nakṣatram, brahmā devatā śroṇā nakṣatram, viṣṇur devatā śraviṣṭhā nakṣatram, vasavo devatā śatabhiṣaṃ nakṣatram indro devatā proṣṭhapadā nakṣatram ahir budhnyo devatā proṣṭhapadā nakṣatram aja ekapād devatā revatī nakṣatram, pūṣā devatā, aśvayujau nakṣatram aśvinau devatā bharaṇīr nakṣatram, yamo devatā brāhmaṇo nakṣatram, somo devatā, agne rucaḥ stha prajāpateḥ somasya dhātus, ṛce tvā ruce tvā bhāse tvā jyotiṣe tvā tena chandasā tena brahmaṇā tayā devatayāṅgirasvad dhruvā sīda"
  },
  {
    "reference": "MS_2,13.21",
    "page": "II,162",
    "text": "samīcī nāmāsi prācī dik tasyās te 'gnir adhipatis, asito rakṣitā yaś ca te 'dhipatir yaś ca rakṣitā tābhyāṃ namo astu tau no mṛḍatām, te yaṃ dviṣmo yaś ca no dveṣṭi tam enayor jambhe dadhmas, ojasyā nāmāsi dakṣiṇā dik tasyās tā indro 'dhipatis tiraścīnarājī rakṣitā yaś ca te 'dhipatir yaś ca rakṣitā tābhyāṃ namo astu tau no mṛḍatām, te yaṃ dviṣmo yaś ca no dveṣṭi tam enayor jambhe dadhmaḥ prācī nāmāsi pratīcī dik tasyās te somo 'dhipatiḥ svajo rakṣitā yaś ca te 'dhipatir yaś ca rakṣitā tābhyāṃ namo astu tau no mṛḍatām, te yaṃ dviṣmo yaś ca no dveṣṭi tam enayor jambhe dadhmaḥ suṣadā nāmāsi, udīcī dik tasyās te varuṇo 'dhipatiḥ sṛdāgū rakṣitā yaś ca te 'dhipatir yaś ca rakṣitā tābhyāṃ namo astu tau no mṛḍatām, te yaṃ dviṣmo yaś ca no dveṣṭi tam enayor jambhe dadhmas, avasthā nāmāsi, avācī dik tasyās te viṣṇur adhipatiḥ kalmāṣagrīvo rakṣitā yaś ca te 'dhipatir yaś ca rakṣitā tābhyāṃ namo astu tau no mṛḍatām, te yaṃ dviṣmo yaś ca no dveṣṭi tam enayor jambhe dadhmas, adhipatnī nāmāsi, ūrdhvā dik tasyāste bṛhaspatir adhipatis, citro rakṣitā yaś ca te 'dhipatir yaś ca rakṣitā tābhyāṃ namo astu tau no mṛḍatām, te yaṃ dviṣmo yaś ca no dveṣṭi tam enayor jambhe dadhmaḥ"
  },
  {
    "reference": "MS_2,13.22",
    "page": "II,162",
    "text": "bahvīḥ sākaṃ bahudhā viśvarūpā ekavratā mām abhisaṃviśantu"
  },
  {
    "reference": "MS_2,13.23",
    "page": "II,162",
    "text": "saṃvatsara ṛtubhiḥ saṃvidāno mayi puṣṭiṃ puṣṭipatir dadhātu"
  },
  {
    "reference": "MS_3,1.1",
    "page": "III,1",
    "text": "juhūm agre saṃmārṣṭi juhūr vai yajñamukham, mukhato vā etad yajñam ālabdha juhvā vai devā virājam ahvayanta taj juhvā juhūtvam annaṃ vai virāṭ, annaṃ juhūs, arko 'gnis, yaj juhvā juhoti, annasya cārkasya cāvaruddhyai, aṣṭau kṛtvo juhvāṃ gṛhṇāti, aṣṭākṣarā gāyatrī gāyatrī yajñamukham, yajñamukham evālabdha yat sāvitrāṇi hūyante prasūtyai, atho yajuṣām eva nānāvīryatvāya, agnir vai yatrayatrāgachat taṃ savitānvapaśyat, yat sāvitrāṇi hūyante, agner evānukśātyai, agniṃ jyotir nicāyya pṛthivyā adhyābharad iti savitā vā etad agre jyotiḥ pṛthivyāḥ samabharat tasmād evam āha yuktimanti ca juhoti manasvatī ca yuktena hi manasā yajñas tāyate ṣaḍ ṛgmāṇi bhavanti ṣaḍ vā ṛtavas, ṛtuṣv eva pratitiṣṭhai, eti vā eṣa yajñamukhād yo 'nyām āgneyyā agre devatām upaiti yat sāvitrāṇi na syur iyāt sāvitrāt prasavāt, aṣṭau vā etāni yajūṃṣi, aṣṭākṣarā gāyatrī gāyatrī yajñamukham, tena yajñamukhān naiti yad u sāvitrāṇi tena sāvitrāt prasavān naiti chandobhir juhoti chandobhir vā etad agnaye baliṃ hārayati bahavo hāsya balihṛto bhavanti, ṛg vai yajñasya nedīyas, yajur yajamānasya yadi kāmayeta yajñaṃ yajñayaśasenārpayeyam ity ṛguttamāni kuryāt, yajñaṃ vā etad yajñayaśasenārpayati yadi kāmayeta yajamānaṃ yajñayaśasenārpayeyam iti yajuruttamāni kuryāt, yajamānaṃ vā etad yajñayaśasenārpayati, āhutīnāṃ vā abhikrāntyā yajamāna ṛdhnoti yaṃ kāmayeta ṛdhnuyād iti tasya sakṛt sarvāṇy anudrutya juhuyāt, ṛdhnoti, atha yaṃ kāmayeta pāpīyānt syād iti tasya nānā juhuyāt pāpīyān bhavati, ṛcā stomaṃ samardhayety āha samṛddhyā eva gāyatreṇa rathantaram iti, iyaṃ vai gāyatrī, iyaṃ rathantaram asau bṛhat, anayor vā eṣa lokayor vyāptyā antataḥ kriyate, aṣṭau vā etāni yajūṃṣi, aṣṭākṣarā gāyatrī, akṣaraśo vā etad gāyatrīṃ prīṇāti, atha yad āhutir navamī tena trivṛto yajñamukhān naiti, atha yad ekām āhutim aṣṭābhir yajurbhir juhoti tasmād ekasmai sate bahavo baliṃ haranti bahavo hāsya balihṛto bhavanti yajuruttamāni bhavanti brahma vai yajus, brahmaṇi vā etad antato yajñasya yajamānaḥ pratitiṣṭhati"
  },
  {
    "reference": "MS_3,1.2",
    "page": "III,1",
    "text": "sāvitrair abhrim ādatte prasūtyai caturbhir ādatte catvāri vai chandāṃsi chandobhir evādatte, atho brahma vai chandāṃsi brahmaṇaivādatte, iyaṃ vai gāyatrī, antarikṣaṃ triṣṭub dyaur jagatī diśo 'nuṣṭup savitṛprasūto vā etad ebhyo lokebhyaś chandobhir digbhyaś cāgniṃ saṃbharati yatra vā ado 'gnir hotrād bhīṣāpākrāmat sa sarveṣu bhuteṣv avasat, yāṃ vanaspatiṣv avasat tāṃ veṇā avasat sa yatra niradahat tāni kalmāṣāṇy abhavan yena samacarat tat suṣiram, yatrāvasat tat parva yad vaiṇavy abhrir bhavati svenaivainaṃ yoninā saṃbharati yo vai vanaspatīnāṃ phalagrahitamaḥ sa eṣāṃ vīryavattamas, veṇur vai vanaspatīnāṃ phalagrahitamaḥ sa eṣāṃ vīryavattamas, annaṃ vai phalam annam arkas, arko 'gnis, arkeṇa vā etad annam arkam agniṃ saṃbharati vyāmamātrī kāryā, etāvad vai puruṣe vīryam, vīryasaṃmitā kriyate, atho etāvān vai puruṣe mahimā mahimno 'varuddhyai, aratnimātrī kāryā yajñapuruṣāsaṃmitā prādeśamātrī kāryā viṣṇunā yajñena saṃmitā, ubhyataḥkṣṇut kāryā, ubhayasyānnādyasyāvaruddhyai, anyataḥkṣṇut kāryā anyataḥkṣṇud dhi phālas tāvantam arkaṃ karoti, annaṃ vā arkas, annādyasyāvaruddhyai, audumbarī kāryā, ūrg vā udumbaras, ūrjo 'varuddhyai, aparimitā kāryā, aparimitasyāvaruddhyai ya eva kaśca vṛkṣaḥ phalagrahis tasya kāryā, annādyasyāvaruddhyai"
  },
  {
    "reference": "MS_3,1.3",
    "page": "III,1",
    "text": "aśvena vai devā agre vijitimṃ vyajayanta yad aśvena yanti vijityai, agnir vai yatrayatrāgachat taṃ prajāpatir anvapaśyat prājāpatyo 'śvas, yad aśvena yanti, agner evānukśātyai prajāptir vā agniṃ saṃbhariṣyant sa ebhyo lokebhyo 'śvaṃ nirmāya digbhyaś cāgniṃ samabharat, yad āha divi te janma paramam antarikṣe tava nābhiḥ pṛthivyām adhi yonir id iti yathādevataṃ vā etad ebhyo lokebhyo 'śvaṃ nirmāya digbhyaś cāgniṃ saṃbharati yuñjāthāṃ rāsabhaṃ yuvam ity āha yuktyā eva gardabhena saṃbharati, eṣa hi paśūnām anupajīvanītatamas, agnir vā etasyāgre sṛṣṭasya yone reto niradahat tasmād eṣa samāvad anyaiḥ paśubhī reto dhatte 'tha kaniṣṭhas, aśvaṃ pūrvaṃ nayanti gardabham aparam, pāpavasīyasasya vyāvṛttyai tasmāñ śreyāṃsaṃ pūrvaṃ yantaṃ pāpīyān paścād anveti yadi kāmayeta pāpavasīyasaṃ syād iti gardabhaṃ pūrvaṃ nayeyur aparam aśvam etena vai vipūjanaḥ saurākiḥ pāpavasīyasaṃ cakāra tat pāpavasīyasam evaitena karoti yogeyoge tavastaram ity ūtimatyā vājavatyā yanti, annaṃ vai vājas, gātur ūtis, annāya ca khalu vai gātave cāgniś cīyate yad ūtimatyā vājavatyā yanti annasya ca gātoś cāvaruddhyai bhavati vā eṣa yo 'gniṃ cinute sarvo vai bhavata irasyati vajrī vā eṣa prājāpatyo yad aśvas, yad āha pratūrvann ehy avakrāmann aśastīr iti vajreṇa vā etad aśastīr arātīyantam avakrāmati raudrā vai paśavas, agnī rudras, yad rudrāt paśūn aniryācyāgniṃ cinvīta rudro 'sya paśūn abhimānukaḥ syāt, yad āha rudrasya gāṇapatyān mayobhūr ehīti rudrād vā etat paśūn niryācyāgniṃ cinute, aghātuko 'sya paśupatiḥ paśūn bhavati, urv antarikṣaṃ vīhīty āha, eṣāṃ lokānāṃ vidhṛtyai rakṣāṃsi vā etau jighāṃsanty agniṃ saṃbhariṣyantau yad āha svastigavyūtir abhayāni kṛṇvann iti svastim evābhyāmakaḥ purīṣaṃ vā agner āyatanam aṅgirasa etam agre samabharat, yad āha, agniṃ purīṣyam aṅgirasvad ābhareti sāyatanam evainaṃ devatābhiḥ saṃbharati yena puruṣeṇa saṃgacheta tam abhimantrayeta, agniṃ purīṣyam aṅgirasvad achemā iti vājam eva tena tasmād vṛṅkte prajāpataye procyāgniś cetavyā ity āhus, yataḥ sūryasyodayanaṃ tato valmīkavapām apaghnan brūyāt, agniṃ purīṣyam aṅgirasvad bhariṣyāmā iti, iyaṃ vai prajāpatis tasyā eṣa karṇo yad valmīkas tasmā eva procyāgniṃ cinute śṛṇvanti hainam agniṃ cikyānam asā agnim aceṣṭeti tasmāt pāpīyāñ śreyasaḥ karṇa āha karṇaḥ karṇāyāha"
  },
  {
    "reference": "MS_3,1.4",
    "page": "III,5",
    "text": "anv agnir uṣasām agram akśad ity āha, anukśātyā eva, āgatya vājy adhvānaṃ sarvā mṛdho vidhūnutā iti mṛdha eva vyāsthata, aichad vā etaṃ prajāpatiḥ pūrvayarcā, avindad uttarayā, aiṣīd evainaṃ pūrvayarcā, avidad uttarayā dyaus te pṛṣṭhaṃ pṛthivī sadhastham iti dyaur hy etasya pṛṣṭham, pṛthivī sadhastham ātmāntarikṣaṃ samudro yonir iti, ātmā hy etasyāntarikṣam, samudro yonis, vikśāya cakṣuṣā tvam abhitiṣṭha pṛtanyata iti pṛtanyantam evābhitiṣṭhati yaṃ dviṣyāt taṃ brūyāt // amum abhitiṣṭha // iti tam evābhitiṣṭhati, utkrāmety āha, utkrāntyā eva yatra vai yajñasyānurūpaṃ kriyate tad yajamāna ṛdhnoti, utkrāmodakramīd iti, anurūpaṃ vā etat kriyate yajñasyāvaruddhyai kṛṣṇo vai bhūtvāgnir aśvaṃ prāviśat sa etad agachad yatra mṛgaśaphas, yad aśvasya pade juhoti, agnimaty eva juhoty āyatanavati, andho 'dhvaryuḥ syād yad anāyatane juhuyāt, etad vai tad yad āhus, mṛgaśapham arenvarāḍ iti manasvatībhyāṃ juhoti manasā hy āhutīr āpyante triṣṭubbhyāṃ juhoti, indriyasyāvaruddhyai, annavatībhyāṃ juhoti, annādyasyāvaruddhyai gāyatryā parilikhati, asyā evainaṃ tena parigṛhṇāti triṣṭubhā, antarikṣāt tena, anuṣṭubhā parilikhati, anuṣṭub vai sarvāṇi chandāṃsi paribhūs tasmād anuṣṭubhā parilikhati sāvitrair abhrim ādatte prasūtyai dvābhyāṃ khanati dvipād yajamānaḥ pratiṣṭhityai śug vā atra prajā ṛchati yatrāgniḥ khāyate cīyate vā yad āha śivaṃ prajābhyo 'hiṃsantam iti prajābhya evainaṃ śivam akaḥ"
  },
  {
    "reference": "MS_3,1.5",
    "page": "III,6",
    "text": "apāṃ pṛṣṭham asīty āha, apāṃ hy etat pṛṣṭham, pṛṣṭhenaivainat pṛṣṭham akar yonir agner iti yonir vā eṣo 'gner yat puṣkaraparṇam, nābhir vadhakaḥ sayonir eva sanābhiḥ saṃbhriyate divo mātrayā variṇā prathasveti, anayor evainam mātrayā variṇā prathayati śarma ca stho varma ca sthā iti kṛṣṇājinaṃ ca puṣkaraparṇaṃ ca saṃstṛṇāti, ime evāsmā etad dyāvāpṛthivī saṃstṛṇāti vyacasvatī saṃvasethām iti na vā etan manuṣyā yantum arhanti, ābhyām evainaṃ parigṛhṇāti kṛṣṇājinena saṃbharati, eṣa hi paśūnām anupajīvanīyatamas, atho āraṇyān eva paśūñ śucārpayati lomataḥ saṃbharati, ato vai kṛṣṇājinasya sadevam, yajñenaiva yajñaṃ saṃbharati puṣkaraparṇena saṃbharati yonir vā eṣo 'gner yat puṣkaraparṇam, svenaivainaṃ yoninā saṃbharati gāyatrībhir brāhmaṇasya saṃbharati gāyatro hi brāhmaṇas triṣṭubhā rājanyasya traiṣṭubho hi rājanyas, jagatībhir vaiśyasya jāgato hi vaiśyas yaṃ kāmayeta ṛdhnuyād iti tasya gāyatrībhiś ca triṣṭubbhiś ca saṃbharet, ṛdhnoti purīṣyo 'si viśvaṃbharā atharvā tvā prathamo niramanthad agnā iti prajāpatir vā atharvā sa etam agre 'manthat so 'janayat sva evainaṃ manthati sa janayati tisṛbhiḥ saṃbharati trayo vā ime lokās, ebhya evainaṃ lokebhyaḥ saṃbharati yajus turīyam, digbhya evainaṃ tena saṃbharati purovātaṃ vai vātaṃ varṣam anupratitiṣṭhati varṣam anv oṣadhayās, oṣadhīr anu paśavaḥ paśūn anu manuṣyās, etā vai pratiṣṭhās tā yajamāno 'varunddhe, apo devīr upasṛjā madhumatīr ity āha, oṣadhīnāṃ pratiṣṭhityai tāsām āsthānād ujjihatām oṣadhayaḥ supippalā iti tasmād etāsām āsthānād ujjihatām oṣadhayaḥ supippalāḥ saṃ te vāyur mātariśvā dadhātv iti tasmād etasyā yat kṛṣyate yat khāyate tat saṃdhīyate yad ghṛtena juhuyāñ śucemām arpayet, atha yad apa upasṛjati śamayaty eva yo devānāṃ carasi prāṇathena kasmai deva vaṣaḍ astu tubhyam iti ṣaḍ vā ṛtavas, ṛtuṣu vā etad vṛṣṭiṃ pratiṣṭhāpayati tasmāt sarva ṛtavo vṛṣṭimantaḥ sujāto jyotiṣeti svargyam evainam akar vāso agne viśvarūpaṃ saṃvyayasva vibhāvasā iti chandāṃsi vā agner vāsas, chandāṃsy eṣa vaste chandobhir evainaṃ paridadāti, āgāmukam enam asmiṃl loke vāso bhavaty anagno 'muṣmiṃl loke bhavati ya evaṃ veda varuṇamenir vā eṣa etarhi, ud u tiṣṭha svadhvareti, ūrdhvām eva varuṇamenim utsṛjati dvābhyām utsṛjati dvipād yajamānaḥ pratiṣṭhityai sa jāto garbho asi rodasyor iti, anayor vā eṣa garbhas, ābhyām eṣo 'dhijāyate, ābhyām evainam adhijanayati, agne cārur vibhṛtā oṣadhīṣv iti tasmāt sarvāsv oṣadhīṣv agniḥ pra mātṛbhyo adhi kanikradad gā iti, oṣadhayo vā etasya mātaras tābhyā evainam adhi pracyāvayata, aichad vā etaṃ prajāpatiḥ pūrveṇārdhaṛcena, anūttareṇātiṣṭhata, aiṣīd evainaṃ pūrveṇārdhaṛcena, anūttareṇāsthita"
  },
  {
    "reference": "MS_3,1.6",
    "page": "III,6",
    "text": "sthiro bhava vīḍvaṅgā iti gardabha ādadhāti vīryam asmin dadhāti tasmāt sarveṣāṃ paśūnāṃ gardabho vīryavattamas, vīryaṃ hy asmin dadhāti, īśvaro vā eṣo 'ntarikṣasad bhūtvā prajā hiṃsitos, yad āha śivo bhava prajābhyā iti prajābhya evainaṃ śivam akar mā pādy āyuṣaḥ pureti, āyur evāsmindadhāti samaṣṭyai vṛṣāgniṃ vṛṣaṇaṃ bharann iti vṛṣā hy eṣa vṛṣaṇaṃ bharan, apāṃ garbhaṃ samudriyam iti, apāṃ hy eṣa garbhaḥ samudriyas, agnā āyāhi vītayā iti, agninā vai mukhena devā imāṃl lokān abhyajayan, agninā vā etan mukhena yajamāna imāṃl lokān abhijayati, ṛtaṃ satyam ṛtaṃ satyam ṛte caiva satye ca pratitiṣṭhati, iyaṃ vā ṛtam asau satyam anayor eva pratitiṣṭhati, ahar vā ṛtam, rātriḥ satyam ahorātrayor eva pratitiṣṭhati, oṣadhayaḥ pratigṛbhṇītāgnim etam iti, oṣadhīr evainaṃ samyañcaṃ dadhāti puṣpavatīḥ supippalā iti, oṣadhīr eva phalaṃ grāhayati tasmād oṣadhayaḥ śīrṣan phalaṃ gṛhṇanti varuṇamenir vā eṣa etarhy upanaddhas, vi pājasā pṛthunā śośucānā iti, anurūpeṇaiva varuṇameniṃ viṣyati dvābhyāṃ viṣyati dvipād yajamānaḥ pratiṣṭhityai, āpo hi ṣṭhā mayobhuvā ity apa upasṛjati, āpo vā aśāntasya śamayitrikās tasmād apa upasṛjati śāntyai tisṛbhir upasṛjati trivṛd dhy agnis, varuṇamenir vā eṣa etarhi mitraḥ saṃsṛjyā pṛthivīm iti mitreṇaiva varuṇameniṃ saṃsṛjati rudrāḥ saṃsṛjyā pṛthivīm iti, etā vā etām agre devatāḥ prajāpataye samasṛjan, tābhir evaināṃ saṃsṛjati pañcabhiḥ saṃsṛjati pāṅkto yajñas, yāvān eva yajñas tam ālabdha"
  },
  {
    "reference": "MS_3,1.7",
    "page": "III,6",
    "text": "makhasya śiro 'sīty āha yajño vai makhas tasya vā etañ śiro yad ukhā mukhato vā etad yajñam ālabdha vasavas tvā kṛṇvantu gāyatreṇa chandaseti chandobhiś ca vā eṣā devatābhiś ca kriyate chandobhiś caivaināṃ devatābhiś ca karoti dhruvāsi pṛthivy asīti chandasām evaiṣāśīs, adityā rāsnāsy aditiṣ ṭe bilaṃ gṛbhṇātv iti yajuṣā karoti, ayajuṣā hi manuṣyāḥ kurvanti vyāvṛttyai tāṃ putrebhyaḥ prāyachad aditiḥ śrapayān iti, ādityā vā idaṃ smo yan manuṣyān, tebhya evaināṃ saṃprādāt tryuddhiḥ kāryā trayo vā ime lokās, eṣāṃ vā eṣā lokānām ukhā pratimā kriyate, aṣṭastanā kāryā gāyatryā rūpam, catustanā kāryā, adityā dohāya dvistanā kāryā, antarikṣaṃ vā ukhā, imau lokau stanau prattau ha vā imau lokau duhe ya evaṃ veda vyāmamātrī kāryā, etāvad vai puruṣe vīryam, vīryasaṃmitā kriyate, atho etāvān vai puruṣe mahimā mahimno 'varuddhayai, aratnimātrī kāryā yajñapuruṣāsaṃmitā prādeśamātrī kāryā viṣṇunā yajñena saṃmitā, atho prajāpater evānativādāya saptabhir dhūpayati sapta vai śīrṣan prāṇāḥ śira etad yajñasya yajuṣā śīrṣan vā etat prāṇān dadhāti saptabhir dhūpayati sapta vai chandasāṃsi chandobhir evaināṃ dhūpayati, atho brahma vai chandāṃsi brahmaṇaivaināṃ dhūpayati vaiṣṇavaṃ vā etat pātram, tat svayā devatayā vyardhayati yad anyābhir devatābhir dhūpayati yad āha viṣṇus tvā dhūpayatv aṅgirasvad iti svayaivainaṃ devatayā samardhayati, asvaśakena dhūpayati vṛṣā hy aśvo vṛṣāgniḥ samṛddhyai, atho prājāpatyo vā aśvaḥ prājāpatyo 'gnis tasmād aśvaśakena dhūpayati sayonitvāya"
  },
  {
    "reference": "MS_3,1.8",
    "page": "III,6",
    "text": "mitraitāṃ ta ukhāṃ paridadāmy abhittyai, eṣā mā bhedi // iti mitrāyaivaināṃ paridadāti, abhittyai yad dhi mitrāyāparittā bhidyeta punaḥ kāryā syāt, vasavas tvāchṛndantu gāyatreṇa chandaseti chandobhiś ca vā eṣā devatābhiś ca kriyate chandobhiś caivaināṃ devatābhiś cāchṛṇatti svenāyatanenājakṣīreṇāchṛṇatti, āgneyaṃ vā etat payo yad ajakṣīram āgneyam etat pātraṃ yad ukhā svena vā etat payasā svaṃ pātram āchṛṇatti paramaṃ vā etat payo yad ajakṣīram, paramam etat pātraṃ yad ukhā parameṇa vā etat payasā paramaṃ pātram āchṛṇatti"
  },
  {
    "reference": "MS_3,1.9",
    "page": "III,6",
    "text": "kṣatraṃ brahma jinvati brāhmaṇasya yat samīcī kṛṇuto vīryāṇi"
  },
  {
    "reference": "MS_3,1.10",
    "page": "III,6",
    "text": "ity uparikāṇḍe juhūmagrīyaḥ prathamaḥ prapāṭhakaḥ"
  },
  {
    "reference": "MS_3,2.1",
    "page": "III,6",
    "text": "dṛśāno rukma uruyā vibhātīti rukmaṃ pratimuñcate, amṛtaṃ vai hiraṇyam, mṛtyor etad rūpaṃ yad agnis, yat pāśas, amṛtenaiva mṛtyum antardhatte, athaite nirbādhās, devāś ca vā asurāś cāspardhanta te devā etān nirbādhān apaśyan, tair asurān ebhyo lokebhyo nirabādhanta tan nirbādhānāṃ nirbādhatvam, tad etair eva nirbādhair yajamāno bhrātṛvyam ebhyo lokebhyo nirbādhate, ekaviṃśatinirbādho bhavati pratiṣṭhityai, upariṣṭān nirbādhaṃ bibharti, adhastān nirbādhaṃ sādayati bhrātṛvyasya vinuttyai naktoṣāsā samanasā virūpā iti, ahorātrābhyām evāgnim ādhatte dhāpayete śiśum ekaṃ samīcī iti, etaṃ hy ete dhāpayete śiśum ekaṃ samīcī dyāvākṣāmā rukmo antar vibhātīti, eṣa hy etayo rukmo 'ntar vibhāti devā agniṃ dhārayan draviṇodā iti prāṇā vai devā draviṇodāḥ prāṇair evāgnim udyachate viśvā rūpāṇi pratimuñcate kavir iti viśvā hi rūpāṇy agniḥ prāsāvīd bhadraṃ dvipade catuṣpadā ity āha prasūtyā eva vi nākam akśat savitā vareṇyā iti savitṛprasūta evāgniṃ bibharti, anu prayāṇam uṣaso virājatīti tasmād uṣaso vyuṣṭim anv agnir ādhīyate suparṇo 'si garutmān, trivṛt te śiras, gāyatraṃ cakṣur iti, agner vā eṣā saṃbhṛtis, agnim etat saṃbharati tasmāt saṃbharati tasmāt sarvair aṅgaiḥ paśur jāyate paśur hy agnis, divaṃ gacha svaḥ patety āha svargasya lokasya samaṣṭyai, athaite kramās, devāś ca vā asurāś cāspardhanta te devā etān kramān apaśyan, tair asurān ebhyo lokebhyaḥ prāṇudanta tān anapajayyam ajayan, tad etair eva kramair yajamāno bhrātṛvyam ebhyo lokebhyaḥ praṇudate, anapajayyaṃ ha jayati ṣaḍudyāvaṃ śikyaṃ bhavati ṣaḍ vā ṛtavas, ṛtubhir evāgniṃ parigṛhṇāti, uparinābhi bibharti, uparinābhi hy ātmanaḥ sadevam, sadeva eva devatā ātman bibharti yad adhonābhi bibhṛyād yoniṃ nirdahet, atho 'vadhainaṃ ghātukaṃ syāt prakrāmati tasmād grāmyāḥ paśavaḥ prerate, atha yat punar abhyāvartate tasmāt punaḥ samāvartante, ūrjā vā eṣa paśubhir utkrāmant sahotkrāmati punar ūrjā nivartasveti tad ūrjam eva paśūn punar avarunddhe punarvatīr bhavanti samṛddhyai catasṛbhir abhyāvartate catuṣpādo vai paśavaḥ paśūn evāvarunddhe, itthaṃ paryāvartate, evaṃ hi yajñaḥ paryāvartate, atho amuṣya vā etad ādityasyāvṛtam anu paryāvartate, ā tvāhārṣam antar abhūr iti, antar hy eṣa etarhi, ud uttamaṃ varuṇa pāśam asmad iti varuṇapāśam evonmuñcate, ātmano 'hiṃsāyai, agre bṛhann uṣasām ūrdhvo asthād iti jyotiṣaivainaṃ samardhayati haṃsaḥ śuciṣad vasur antarikṣasad iti sādayati sapta evainaṃ hotrāsu pratiṣṭhāpayati, atho sapta vā etena sāptāny agner ṛdhnoti, ā saptamāt puruṣād annādo bhavati reto vā agnis, antarikṣaṃ vai reto 'nuṣicyate yad adho nidadhyād adhṛtāḥ paśūnāṃ garbhāḥ prapādukāḥ syus, atha yad upari sādayati, antarikṣasadam evainam akar garbhāṇāṃ dhṛtyai sūyate vā eṣo 'gnīnāṃ yaś cīyate tasmād eṣa āsandīsat sīda tvaṃ mātur asyā upasthā iti, iyaṃ vā agner yoniḥ sva evainaṃ yonau saṃveśayati tisṛbhir upatiṣṭhate trivṛd dhy agniḥ"
  },
  {
    "reference": "MS_3,2.2",
    "page": "III,6",
    "text": "athaitad vātsapram etena vai vatsaprīr bhālandano 'gneḥ priyaṃ dhāmārādhnot tad agner evaitena priyaṃ dhāma rādhnoti, āgāmukam enaṃ priyaṃ bhavati vatsapriyaṃ vai bhālandanam āśayo 'dhyavadan, stenā iti sa etat sūktam apaśyat te nādhivādam apājayat tenāpacitim agachat tad adhivādam evaitenāpajayati, apacitim eva gachati dvādaśabhir upatiṣṭhate dvādaśa māsāḥ saṃvatsaraḥ saṃvatsaram evāptvāvarunddhe triṣṭubho bhavanti, indriyasyāvaruddhyai, anyedyuḥ prakrāmayaty anyedyur upatiṣṭhate yogakṣemaṃ vā etat prajānāṃ dādhāra tasmād yāyāvarā anyāḥ prajāḥ kṣemyā anyās, atha yat prakramyopatiṣṭhate tasmād yāyāvaraḥ kṣemyam abhiprayāti tasmād yāyāvarasya kṣemyo 'nnaṃ babhūva yad ahaś ceṣyamāṇaḥ syāt tad ahar ubhayaṃ samasyet pra ca krāmed upa ca tiṣṭheta yogakṣemaṃ vā etad annādyaṃ yajamāno bhrātṛvyasya vṛṅkte, ud u tvā viśve devā iti viśve hīdaṃ devāḥ smo yan manuṣyās, agne bharantu cittibhir iti yasmā eva cittāyāgnir ādhīyate tenainaṃ cittena samardhayati pred agne jyotiṣmān yāhīti jyotiṣaivainaṃ samardhayitvā pravāpayati, akrandad agniḥ stanayann iva dyaur ity anubrūyād yady akṣa utkṣvedet, īśvaro vā eṣa utkṣvedan yajamānasya prajāṃ paśūn nikṣvadas tat kraditam evāsyākar atho śamayitvaivāśiṣam āśāste samidhāgniṃ duvasyateti gāyatryā brāhmaṇasyādadhyāt, gāyatro hi brāhmaṇas triṣṭubhā rājanyasya traiṣṭubho hi rājanyas, dvābhyāṃ gāyatrībhyāṃ vaiśyasya ye hi dve gāyatryau sā jagatī, atho brahmaṇe vā etad viśam annaṃ karoti yadi bhasma pratipūryetāpsu praveśayet, āpo vā agner yoniḥ sva evainad yonau dadhāti purīṣaṃ kuryāt paśukāmasya paśavo vai purīṣam, paśumān bhavati, iṣṭakā vā saṃyuyāt tenāsya sarvā āgneyīr iṣṭakā bhavanti, ūrjā vā eṣa paśubhir utsīdant sahotsīdati punar ūrjā nivartasveti tad ūrjam eva paśūn punar avarunddhe bodhā me asya vacaso yaviṣṭheti bodhadvatībhyām upatiṣṭhate tasmāt prajāḥ suptvā punaḥ prabudhyante dvābhyām upatiṣṭhate dvipād yajamānaḥ pratiṣṭhityai"
  },
  {
    "reference": "MS_3,2.3",
    "page": "III,18",
    "text": "apeta vīta vi ca sarpatātā ity āha yamadevatyo vā ayaṃ lokas, yamo 'muṣya lokasyādhipatyam ānaśa yad yamād devayajanam aniryācyāgniṃ cinvītāyamadevatyo 'syāgniḥ syād asvargyas, yad āha, adād idaṃ yamo 'vasānaṃ pṛthivyā akrann imaṃ pitaro lokam asā iti yamād vā etenāsyā devayajanaṃ nirayāciṣṭa smṛte devayajane 'gniṃ cinute yamadevatyo 'syāgnir bhavati svarge, ud u ghnanti yad evāsyā ayajñiyam amedhyaṃ tad udghnanti vyāmamātram udghnanti, etāvad vai puruṣe vīryam, vīryasammite cīyate, atho etāvān vai puruṣe mahimā mahimno 'varuddhyai, avokṣati yad evāsyā udghnantaḥ krūram akraṃs tad akrūram akas tañ śamayati, atho āpo vā agner yoniḥ sva eva yonau cīyate, agner bhasmāsy agneḥ purīṣam asīti sikatā nivapati, agner vā etad vaiśvānarasya bhasma yat sikatā sva eva bhasmaṃś cīyate yonir vai sikatā retā ūṣās, yat sikatā nyupyoṣān nivapati yonau vā etad reto dadhāti tasmād yonau reto hitam, tasmād yone retaḥ prajāyate prajāpatiḥ prajā asṛjata tā vā ūṣebhya eva yoner asṛjata prajananaṃ vā ūṣāḥ prajanane vā etad agniś cīyate, ime vai sahāstām, te viyatī abrūtām astu nau priyaṃ dhāma saheti, āpo vā asyā yajñiyā medhyās tā amūs, ūṣā amuṣyā yajñiyā medhyās ta ime yad āpaś coṣāś ca bhavanti yad evainayor yajñiyaṃ medhyaṃ tad avarunddhe, atho anayor evainaṃ priye dhāman nidhatte saṃjñānaṃ vā ūṣās, ubhaye vā etān paśavo 'bhisaṃjānate ye grāmyāḥ paśavo ye cāraṇyās, ubhaye hainaṃ paśavo 'bhisaṃjānate catasraḥ prācīḥ sādayati catvāri vai chandāṃsi chandobhir vai devāḥ svargaṃ lokam āyan, te diśā ākramanta tā avlīyanta tā etābhir adṛṃhan yad etā upadhīyante diśāṃ dhṛtyai paśavo vā iṣṭakās, gārhapatyaṃ vai paśavo 'nūpatiṣṭhante dve samīcī purastād upadadhāti dve samīcī paścāt, ubhayata evāsmai samīcaḥ paśūn upadadhāti paśūnāṃ parigṛhītyai, aṣṭopadadhāti, aṣṭākṣarā gāyatrī gāyatro 'gnis, yāvān evāgnis taṃ cinute, ekaviṃśatiḥ kāryā pratiṣṭhityai pratiṣṭhā hy ekaviṃśas, atho ekaviṃśatividho hi gārhapatyas tricitikaḥ kāryas trayo vā ime lokās, imān eva lokān āpnoti pañcacitikaḥ kāryaḥ pāṅkto yajñas, yāvān eva yajñas tam ālabdha caturbhiḥ saṃnivapati catvāri vai chandāṃsi chandobhir eva saṃnivapati, atho brahma vai chandāṃsi brahmaṇaiva saṃnivapati kṣatraṃ vā eṣo 'gnīnāṃ yaś cīyate kṣatraṃ ya ukhyas, brahma yajus, yad yajuṣā saṃnivapati brahmaṇā vā etat kṣatraṃ saṃnayati tasmād brahmaṇā kṣatraṃ saṃ caiti vi ca dvau vā etau vyāghrau saṃ padyete tā īśvarā aśāntau yajamānaṃ hiṃsitos, yad āha bhavataṃ naḥ samanasau samokasau sacetasā arepasā iti śamayaty eva śānta eva nyupyate yajamānasyāhiṃsāyai, ṛtubhir vai pṛthivyā vīryam udyatam, tad ṛtubhiḥ punar vimucyate yad āha prajāpatir viśvakarmā vimuñcatv iti prajāpatir evaināṃ viśvakarmā vimuñcati"
  },
  {
    "reference": "MS_3,2.4",
    "page": "III,18",
    "text": "tan naḥ parṣad ati dviṣo 'gne vaiśvānaraḥ // svāhety apaḥ pariṣiñcan paryeti nirṛtyā ananvavāyāya bhūtyai namā ity uktvāvartate bhūtir eva bhūtvāvartate, ātmano 'hiṃsāyai, anapekṣamāṇā āyanti nirṛtyā ananvavāyāya parogoṣṭhaṃ mārjayante parogoṣṭham eva nirṛtiṃ niravadayante, indriyena vā eṣa vīryeṇa vyṛdhyate yo nairṛtīr upadhatte niveśanaḥ saṃgamano vasūnām ity aindryā gārhapatyam upatiṣṭhate, indriyeṇaivātmānaṃ samardhayati triṣṭubhopatiṣṭhate, ojo vai vīryaṃ triṣṭup, ojasy eva vīrye pratitiṣṭhati gārhapatyo 'gre cīyate pratiṣṭhityai gārhapatye vai devāḥ pratiṣṭhāya prāñcaḥ svargaṃ lokam abhijayanta āyan yāvān puruṣa ūrdhvabāhus tāvatā veṇunā vimimīte, etāvad vai puruṣe vīryam, vīryeṇaiva vimimīte, atho etāvān vai puruṣe mahimā mahimno 'varuddhyai yo vai vanaspatīnāṃ phalagrahitamaḥ sa eṣāṃ vīryavattamas, venur vai vanaspatīnāṃ phalagrahitamaḥ sa eṣāṃ vīryavattamas, annaṃ vai phalam annam arkas, arko 'gnis, arkeṇa vā etad annam arkam agniṃ vimimīte sapta puruṣān pramimīte saptabhya eva puruṣebhyo lokaṃ vindati, ā saptamāt puruṣād annādo bhavati, aratnimātraṃ pakṣayor atyupadadhāti pakṣaṃbṛhad dhi vayaḥ ṣaḍbhiḥ kṛṣati ṣāḍ vā ṛtavas, ṛtubhir eva kṛṣati, ittham abhyāvartanta kṛṣati, eṣā hi devānām āvṛt, atho amuṣya vā etad ādityasyāvṛtam anuparyāvartante tisrastisraḥ sītāḥ saṃpādayati trivṛd dhy agnis, dvādaśa sītā bhavanti dvādaśa māsāḥ saṃvatsaraḥ saṃvatsarasya vā eṣa vidhām anuvidhīyate, iyaṃ vā abibhet, agnir mātidhakṣyatīti yat kṛṣati, asyā vā etad dviguṇaṃ kriyate, anatidāhāya, atho pṛthivyā vā etad dviguṇenāgner vīryam udyachante, etāṃ diśam utsṛjanti, eṣā hi devānāṃ dik, atho svargam evaināṃ lokam anūtsṛjanti"
  },
  {
    "reference": "MS_3,2.5",
    "page": "III,18",
    "text": "kṛṣṭe vapati kṛṣṭe hy oṣadhayaḥ kṣepiṣṭhaṃ pratitiṣṭhanti, annasyānnasya vapaty oṣadhīnām ṛgbhis, brahma vā ṛk, brahmaṇaivāsmā annādyam avarunddhe caturdaśabhir vapati dvādaśa māsāḥ saṃvatsaras, atha ya ete caturdaśe ahorātre evaite tat saṃvatsareṇa ca vāvāsmā etad ahorātrābhyāṃ cānnādyam avarunddhe, annaṃ vai phalam annam arkas, arko 'gnis, arkeṇa vā etad annam arkam agniṃ vapati yasyānnasya nivapati yat tasyāśnīyād yāny avaruddhāni tair vyadhyeta, idhme tasyāpikuryāt, atho tan manasā dhyāyet tenaiva tad avarunddhe yadi sarvaṃ na saṃvinded yavān madhūdyutān vapet, yad yavā grāmyaṃ tenānnādyam avarunddhe yan madhv āraṇyaṃ tena tenaiva tad ubhayam avarunddhe, athaite saṃbhārās, digbhyo vā etat pṛthivyā ūrjaṃ saṃbharati, ūrjy agniś cīyate yāṃ janatāṃ kāmayeta kṣodhukā syād iti, iṣam ūrjam aham ita ādīti tasyā ardhād ādadīta kṣodhukā ha sā janatā bhavati kāmaṃ kāmadughe dhukṣva, ity abhimṛśati tenāsya sarvā iṣṭakāḥ kāmadughā bhavanti, uttaravediṃ nivapati, uttaravedim ity evāsyāgniś cīyate, atho yajñaparuṣo 'nantarhityai, agnir vā eṣa nyupyate yad uttaravedis, yad uttaravediṃ nyupyāgniṃ cinoti, agnau vā etad agniś cīyate, agne tava śravo vapā iti sikatā nivapati, etā vai vaiśvānarīr iṣṭakā aparimitās, etad agner aparimitaṃ cīyate, agner vā etad vaiśvānarasya sūktam eṣā vā agneḥ priyā tanūr yad vaiśvānaraḥ priyāyāṃ vā etat tanvām agniś cīyate satanūr arko nidhīyate lomaśaṃ vā etac chandaḥ paśavyam ūnātiriktam, prajananāya, aśītyakṣaram etena vai devāḥ svargaṃ lokam āyan, tad asyāśītyakṣaratvam, samudraṃ vā etac chandas, yoniḥ samudraḥ somo retodhās, yat saumībhyāṃ vyūhati yonau vā etad reto dadhāti tasmād yonau reto hitam āpyānavatī bhavatas tasmād yonau retā āpyāyate chandobhir vā agnir uttaravedim abhiprahriyate yā agnau prahriyamāṇe 'nvāhus tāṃ tarhi manasā dhyāyet, chandobhir evainam uttaravedim abhipraharati manasānvāha, aniruktam iva hy etad avyāvṛttam, vyāvṛtaṃ pāpmanā bhrātṛvyeṇa gachati, aśvaṃ purastān nayanti rakṣasām apahatyai, ākramayanti ya evainena bhrātṛvyaḥ sadṛṅ taṃ vajreṇāvabādhante prāñcaṃ prakramayanti ya evainaṃ bhrātṛvyo 'ti taṃ vajreṇa praṇudate pratyañcam abhyāvartayanti ya evainaṃ bhrātṛvyo 'nu taṃ vajreṇa pratinudate tad bhrātṛvyasya vā eṣa vinodaḥ kṛṣṇo vai bhūtvāgnir aśvaṃ prāviśat sa etad agachad yatra mṛgaśaphas, yad aśvam ākramayanti yad evātrāgner nyaktaṃ tasyāvaruddhyai"
  },
  {
    "reference": "MS_3,2.6",
    "page": "III,18",
    "text": "tapo yonir asīti puṣkaraparṇam upadadhāti yonir vā eṣo 'gner yat puṣkaraparṇam, nābhir vadhakaḥ sayonir eva sanābhiś cīyate, iyaṃ vā abibhet, agnir mātidhakṣyatīti yat puṣkaraparṇam upadadhāti, asyā anatidāhāya, adhastānnābhi sādayati, oṣadhīnāṃ pratiṣṭhityai, atho ye 'psv agnayas tān evāvarunddhe prajāpatiḥ prajā asṛjata yāḥ purā brahmaṇo 'sṛjata tābhir nārādhnot, atha yā brahmamukhā asṛjata tābhir arādhnot, yad brahma jajñānaṃ prathamaṃ purastād iti rukmam upadadhāti, ṛddhyai, ṛdhnoty eva, atho mithunatvāya na pṛthivyām agniś cetavyo nāntarikṣe na divīty āhus, amṛtaṃ vai hiraṇyam amṛte vā etad agniś cīyate śmaśānacito vā ete cīyante cityāṃcityāṃ hiraṇyaśakalam upāsyati tena vā eṣo 'śmaśānacit tena svargas, athaiṣa puruṣo hiraṇyayas, yajamānalokam evaiṣa dādhāra, eṣa ha tv eva yajamāno 'gnināmuṣmiṃl loke samyaṅ yasyaiṣa upadhīyate, atho madhye jyotir eva cīyate drapsaś caskanda pṛthivīm anu dyām ity abhimṛśati hotrāsv evainaṃ pratiṣṭhāpayati, athaitāni sarpanāmāni mṛtyur vai sarpanāmāni yad upadadhyāt pramāyukaḥ syāt tasmād anudiśati some vā ekā tviṣis, vyāghra ekā sarpa ekā tā evāvarunddhe vāmadevasya rākṣoghnena vyāghārayati, etena vai vāmadevaḥ kusitāyyāḥ śirā ādīpayat, rakṣasām apahatyai pañcabhir vyāghārayati pāṅkto yajñas, yāvān eva yajñas tam ālabdha, atho yāvān eva yajñas tasmād rakṣāṃsy apahanti, athaite srucau kārṣmaryamayīṃ dakṣiṇataḥ sādayati rakṣasām apahatyai dakṣiṇato vai devānāṃ yajñaṃ rakṣāṃsy ajighāṃsan, tāni kārṣmaryeṇaivāpāghnata yat kārṣmaryamayīṃ dakṣiṇataḥ sādayati rakṣasāmapahatyai ghṛtasya pūrṇā bhavati, eṣā vā agneḥ priyā tanūr yad ghṛtam, priyayaivainaṃ tanvā samardhayati gāyatryā sādayati tejo vai gāyatrī brahmavarcasam, teja eva brahmavarcasam avarunddhe, audumbarīm uttarataḥ sādayati dadhnaḥ pūrṇām ūrg vā udumbaras, annaṃ dadhi, ūrjy evāsyānnaṃ dadhāti triṣṭubhā sādayati, ojo vai vīryaṃ triṣṭup, oja eva vīryam avarunddhe pūrṇe sādayati, akṣite yajamānalokam upatiṣṭhete mūrdhanvatībhyāṃ sādayati mūrdhanyo 'sānīti virājy agniś cetavyā ity āhuḥ srucau vai virājau yat srucā upadadhāti virāji vā etad agniś cīyate, athaiṣā svayamātṛṇṇā, iyaṃ vai prathamā svayamātṛṇṇā, antarikṣaṃ dvitīyā, asau tṛtīyā, imān eva lokān upadhatte, aśvam upaghrāyya sādayati prajāpaticita evāsya bhavati, atho prāṇānām utsṛṣṭyai bhūr asīti prācīm udūhed yady enaṃ bhrātṛvyo 'tīva syāt, bhūmir asīti pratīcīṃ yady anu, aditir asi bhūmir asīti tiraścīṃ yadi sadṛṅ, iyaṃ vā aditis, anayā vā etad yajamāno bhrātṛvyaṃ prabhūtaṃ praṇudate, anayā pratinudate, anayā vinudate tad bhrātṛvyasya vā eṣa vinodaḥ kāṇḍātkāṇḍāt prarohantīti dūrveṣṭakām upadadhāti, oṣadhīnāṃ pratiṣṭhityai kāṇḍātkāṇḍād dhy eṣā pratitiṣṭhati paśavo vā iṣṭakās, na vai paśavā āyavase ramante yad dūrveṣṭakām upadadhāti, āyatanam iva vā etat kriyate paśūnāṃ yatyai, athaiṣā vāmabhṛd dviryajus, yajamānalokam anyena dādhāra bhrātṛvyalokam anyena vṛṅkte, etayā vai devā asurāṇāṃ vāmaṃ paśūn avṛñjata tad vāmabhṛto vāmabhṛttvam, chandāṃsi vai devānāṃ vāmaṃ paśavas, chandāṃsy evaitayā vāmaṃ paśūn yajamāno bhrātṛvyasya vṛṅkte, athaite retaḥsicau, iyaṃ virāṭ, asu svarāṭ, asā eva retaḥ siñcati, iyaṃ prajanayati, agnir atyannādo bhavati yasyaite upadhīyete yadi putrī cinvīta prathamāyāṃ cityām anyām upadadhyāt, uttamāyām anyām, retasaḥ siktasya parigṛhītyai yady aputraḥ prathamāyāṃ cityām ubhe upadheye samyañcau hi bhūtvā retaḥ siñcataḥ"
  },
  {
    "reference": "MS_3,2.7",
    "page": "III,18",
    "text": "athaitā viśvajyotiṣas, eṣu vā etal lokeṣu jyotiṣmantam agniṃ nidhatte, atho prāṇānāṃ vidhṛtyai, athaiṣā tryālikhitā, ime vai lokās tryālikhitā, imān eva lokān upādhatte, ubhaye vā etām upādadhata devāś ca vā asurāś ca, upariṣṭāllakṣmāṇaṃ devā upādadhata, adhastāllakṣmāṇam asurās tato devā abhavan parāsurās, upariṣṭāllakṣmāṇam upadadhīta bhrātṛvyavān yo vāsya priyaḥ syāt tasya bhavaty ātmanā parāsya bhrātṛvyo bhavati, eṣa vā asapatneṣṭakā, asapatno bhavati ya etām upadhatte, atho devalakṣmaṃ vā eṣā devalakṣmam evopadhatte yā sokhāyā adhi mṛd uñśiṣyate tasyā etāṃ kuryāt tenāsya sarvā āgneyīr iṣṭakā bhavanti, athaiṣa kūrmaḥ śmaśānacito vā ete cīyante jīvaḥ kūrma upadheyas tena vā eṣo 'śmaśānacit tenotpātī paśūnāṃ vā eṣa medhas, etaṃ vai medhaṃ paśyanta enaṃ paśavo 'muṣmiṃl loka upatiṣṭhante pratyañcaṃ sādayati pratyañco hi paśavo medham upatiṣṭhate dyāvāpṛthivīyayā sādayati dyāvāpṛthivī hi paśavo 'nūpatiṣṭhante paśubhir evainaṃ samyañcaṃ dadhāti viṣṇor nābhyām agniś cetavyā ity āhuḥ prādeśamātram ulūkhalaṃ kāryam etāvān vai viṣṇus, viṣṇor vā etan nābhyām agnis cīyate, ūrjy agniś cetavyā ity āhus, ūrg vā udumbaras, yad audumbaram ulūkhalaṃ bhavati, ūrji vā etad agniś cīyate vaiṣṇavyā sādayati vaiṣṇavaṃ hy ulūkhalam, svayaiva devatayā, athaiṣokhā pṛthivyā vā etad ojo vīryaṃ saṃbhriyate, ojo vā etad vīryaṃ madhyato 'gner dhīyate, atho madhye jyotir eva cīyate yad riktām avekṣeta kṣodhuko yajamānaḥ syāt, atha yat pūrṇām avekṣate tathā hākṣodhuko bhavati sikatābhiḥ pūrayitavyā, agner vā etad vaiśvānarasya bhasma yat sikatāḥ svenaivaināṃ bhasmanā prīṇāti dadhnaḥ pūrayitavyā, ūrg vai dadhi, ūrjam evāvarunddhe hṛtasya pūrayitavyā, eṣā vā agneḥ priyā tanūr yad ghṛtam, priyayaivainaṃ tanvā samardhayati madhoḥ pūrayitavyā, ā hāsya prajāyāṃ madhavyo jāyate vyṛdhyaindriyāṇi vai paśuśīrṣāṇy ayajñiyāny amedhyāni yac chidreṣu hiraṇyaśakalāny apy asyati, indriyeṇaivaināni vīryeṇa samardhayati medhyāny enāni yajñiyāni karoti, ardhaṃ vai puruṣaḥ sahasrasya yachanty ardham itare paśavas tasmād etan madhyata upadadhāti, abhitā itarāṇi paśoḥ savīryatvāya, atho sāyatanatvāya yaṃ kāmayeta paśumānt syād iti tasya samīcīnāni paśuśīrṣāṇy upadadhyāt samīca evāsmai paśūn upadadhāti paśumān bhavaty atha yaṃ kāmayeta, apaśuḥ syād iti tasya viṣūcīnāni paśuśīrṣāṇy upadadhyāt, viṣūca evāsmai paśūn upadadhāti, apaśur bhavati, etā vai sāhasrīr iṣṭakāḥ paśviṣṭakās tāḥ somadakṣaḥ kauśreyo vidāṃcakāra tāḥ śyāparṇāyopadadhau sa sahasraṃ paśūn prāpa pra sahasraṃ paśūn āpnoti yasyaitā upadhīyante yaviṣṭho vai nāmaiṣo 'gnis tasmāc cinvīta, antarā na vyetavai yad vīyāt prāṇān asya yuveta, utsargair upatiṣṭhate, āraṇyān eva paśūñ śucam anūtsṛjati"
  },
  {
    "reference": "MS_3,2.8",
    "page": "III,18",
    "text": "puruṣaśīrṣam upadadhāti, eṣa hi paśūnāṃ vīryavattamas, vīryam asmin dadhāti, ekam upadadhāti, ekadhāsmin vīryaṃ dadhāti sauryā puruṣaśīrṣam abhijuhoti svargasya lokasya samaṣṭyai saurī vā eṣā satī maitrāvaruṇī, ahar vai mitras, rātrir varuṇas, ahorātrayor eva pratitiṣṭhati, ardhaṛcābhyāṃ juhoti, iyaṃ vā ardhaṛcas, asā ardhaṛcas, anayor eva pratitiṣṭhati, atha yad ekaya ṛcā dvir juhoti tasmād ekaḥ san puruṣo dvipāt, yad vā etat kiṃcākar yoniṃ vā etad vyakar yad etā apasyāḥ sādayati tasminn eva yonau reto dadhāti, iyaṃ vā abibhet, agnir mātidhakṣyatīti saitā iṣṭakā apaśyat, atho āhuḥ prajāpatir apaśyad iti tā upādhatte yad etā upadhīyante, asyā anatidāhāya yad id annam iti hovāceyaṃ ya etā upadadhātā iti, annādo bhavati yasyaitā upadhīyante tasmād retasaḥ siktād eṣa paśuḥ saṃbhavati yad etāś chandasyāḥ paśavo vai chandāṃsi yad dakṣiṇata upadadhyād abhīpataḥ prajā varuṇo gṛhṇīyāt, atha yad uttarata upadadhāti, apavāhata eva, athaitāḥ prāṇabhṛtas tasmin paśau saṃbhūte prāṇaṃ cakṣuḥ śrotraṃ vācaṃ tāni dadhāti, akṣṇayā sādayati paśuṃ vā etad ākramayati tasmāt paśavo 'kṣṇayāṅgāni praharanto yanti daśabhirdaśabhir vā atā iṣṭakābhir ṛṣaya ārdhnuvan, tā ṛddhīr ṛdhnoti yasyaitā upadhīyante, athaitāḥ saṃyatas, reto vā etat sicyate yad agniś cīyate yad etā upadhīyante retasaḥ siktasya saṃyatyai lokaṃ pṛṇa chidraṃ pṛṇeti, eṣā vā achidreṣṭakās, achidrā vā etayā citayaś cīyante, indrāgnī tvā bṛhaspatir iti, ojo vai vīryam indrāgnī ojasā vā etad vīryeṇāgniś cīyate tā asya sūdadohasā iti paruṣiparuṣy eva rasaṃ dadhāti somaṃ śrīṇanti pṛśnayā iti, annaṃ vai pṛśnī, annam evāvarunddhe janman devānāṃ viśā ity āha prajātyā eva triṣv ā rocane diva iti savanāni vai tṛṇi rocanāni savanacitam evainam akar anuṣṭub vā eṣā vāg vā anuṣṭup prāṇo vai vāk, yad eṣā sarvā iṣṭakā anusaṃcarati tasmāt prāṇaḥ sarvāṇy aṅgāny anusaṃcarati, āgneyī vā eṣā varṇena svena vā etac chandasāgniś cīyate nādhvaryuḥ san nārttim ārchati ya evaṃ veda"
  },
  {
    "reference": "MS_3,2.9",
    "page": "III,18",
    "text": "utsannayajño vā eṣa yad agniś cityaḥ ko ha tad veda yad etasya kriyate yan na, aśvinau vai devānāṃ bhiṣajā akḷptasya kalpayitārau yad etā āśvinīr upadhīyante, akḷptasya kḷptyai pañcopadadhāti pāṅkto yajñas, yāvān eva yajñas tam ālabdha, atho yāvān eva yajñas tam acīkḷpat, athaitā āśvinīr ṛtavyā anūpadhīyante retase vā etat siktāya ṛtūn upādhāt tasmāt sarveṣv ṛtuṣu reto hitam, tasmāt sarvān ṛtūn reto 'nuprajāyate, athaitā ṛtavyā vāyavyā anūpadhīyante tasmāt sarvān ṛtūn vāyur anvāvarīvarti, athaitā vāyavyā apasyā anūpadhīyante tasmāt paśavo nānāvratāḥ santo 'pa evābhi savratās, catasraḥ purastād upadadhāti caturvidhaṃ hi śiraḥ prāṇaś cakṣuḥ śrotraṃ vāk, mūrdhanvatībhiḥ sādayati mūrdhanyo 'sānīti pañcapañcābhitā upadadhāti paśoḥ savīryatvāya, atho sāyatanatvāya tasmāt paśuḥ paścād varīyāñ śroṇimattaras tasmād u prāṅ saṃhānas, indrāgnī avyathamānām iṣṭakāṃ dṛṃhataṃ yuvam iti, antarikṣaṃ vā eṣā citis, antarikṣam imāḥ prajās, indrāgnī vai devānām ojobhṛtau, ojo vīryam indrāgnī ojo vā etad vīryaṃ madhyataḥ prajānāṃ dhīyate, athaitā diśyās, devā vai svargaṃ lokam āyan, te diśā ākramanta tā avlīyanta tā etābhir adṛṃhan yad etā upadhīyante diśāṃ dhṛtyai pañcopadadhāti pāṅkto yajñas, yāvān eva yajñas tam ālabdha daśaitāḥ purastāt sādayati daśākṣarā virāṭ, virāṭ khalu vai cakṣur jyotiś chandasām, cakṣur vā etaj jyotiḥ purastāt paśor dadhāti tasmād idaṃ purastāc cakṣus, atho annaṃ vai virāṭ, annaṃ vā etan mukhato dadhāti mā chandaḥ pramā chandaḥ pratimā chandā iti, iyaṃ vai mā, antarikṣaṃ pramā, asau pratimā, imān eva lokān upadhatte, atho devachandasāni vā etāni devachandasāny evopadhatte dvādaśadvādaśābhitā upadadhāti tat ṣaṭtriṃśat ṣaṭtriṃśadakṣarā bṛhatī bṛhatī khalu vai chandasāṃ svārājyam ānaśe gachati svārājyaṃ yasyaitā upadhīyante paśavo vai bṛhatī paśavo madhyamā citis tasmād etasyāṃ cityām etā upadhīyante, ādityadhāmāno vā uttare prāṇās, aṅgirodhāmāno 'dhare mūrdhāsi rāḍ iti ya uttare prāṇās tān etābhir dādhāra yantrī rāḍ iti ye 'dhare prāṇās tān etābhir dādhāra tad eṣāṃ vāvaitāḥ prāṇānāṃ vidhṛtyai samāvadbhājaḥ sādayati samāvadbhājo hīme prāṇāḥ prāṇānāṃ vidhṛtyai yaṃ dviṣyāt tasyākṣṇayā sādayet prāṇān asya mohayati pramāyuko bhavati mūrdhanvatībhiḥ sādayati mūrdhanyo 'sānīti"
  },
  {
    "reference": "MS_3,2.10",
    "page": "III,18",
    "text": "ity uparikāṇḍe dṛṣāno nāma dvitīyaḥ prapāṭhakaḥ"
  },
  {
    "reference": "MS_3,3.1",
    "page": "III,32",
    "text": "athaitāḥ stomabhāgās, etāṃ vai bṛhaspatir asurebhyo 'dhi yajñasya pratiṣṭhām āharat, yad etā upadhīyante yajñasya pratiṣṭhityai yajño vai devānām apadyata taṃ devāḥ stomabhāgābhiḥ pratyudastabhnuvan yad etā upadhīyante yajñasyottabdhyai prajāpatir vā etat pṛthivyā agnes tejaḥ samabharat tad agner evaitat tejaḥ saṃbhriyate, athaitā nākasadas, nākaṃ ha vā asmā agniṃ cikyānāya bhavati na vai tatra kiṃ cana jagmuṣe kam, tasmān nākasadas, nākasatsu pañcacūḍā adhyupadadhāti svargasya lokasya samaṣṭyai, eṣa ha tv eva yajamānaḥ patnībhir agnināmuṣmiṃl loke samyaṅ yasyaitā upadhīyante, atho madhye jyotir eva cīyate, etā vā amuṣmiṃl loke yajamānasya patnīs tasmād agnicitā strī nopetyā, īrṣyā hi sā paścāt prācīm uttamām upadadhāti paścād dhy etaṃ prācī patny anvāste, athaitāḥ kḷptayaḥ prajāpatiḥ prajā asṛjata tā enaṃ sṛṣṭā atyamanyanta sa prajāpatir etā iṣṭakā apaśyat tā upādhatta tato vā akalpata yad etā upadhīyante prajānāṃ kḷptyai, athaitā vṛṣṭisanayas, vṛṣṭir vai devebhyo 'nnādyam apākrāmat tata idaṃ sarvam aśuṣyat te devāḥ prajāpatim evopādhāvan, sa prajāpatir etā iṣṭakā apaśyat tā upādhatta tebhyo vṛṣṭim annādyam avārunddha yad etā upadhīyante vṛṣṭyā annādyasyāvaruddhyai, āvapanaṃ vā uttamā citis, anyāanyā iṣṭakā upadadhāti, anyānanyān evāsmai paśūn prajanayati prāṇo vai svayamātṛṇṇāyur vāyavyā samīcī upadadhāti, āyuś caiva prāṇaṃ ca sayujā akar atho samīcīnābhyāṃ hy āyuṣā ca prāṇena ca bhuñjate prāṇo vai svayamātṛṇṇā tām uttamām upadadhāti, uttamaṃ hy āyus, yad anyām uttarām upadadhyāt prāṇam asyāpidadhyāt pramāyukaḥ syāt tasmāt tām uttamām upadadhāti, uttamaṃ hy āyuḥ"
  },
  {
    "reference": "MS_3,3.2",
    "page": "III,32",
    "text": "athaiṣā chandaścitis, chandāṃsi vai devānāṃ vāmaṃ paśavas, chandāṃsy evaitayā vāmaṃ paśūn yajamāno 'varunddhe, etāṃ vai yajñasenaś caitra upadadhe sa ānardha ṛdhnoti ya etām upadhatte gāyatrībhiḥ purastāt sādayati tejo vai gāyatrī brahmavarcasam, teja eva brahmavarcasam avarunddhe tisra upadadhāti trivṛd dhy agnis, mūrdhanvatībhiḥ sādayati mūrdhanyo 'sānīti triṣṭubbhir dakṣiṇatas, ojo vai vīryaṃ triṣṭup, oja eva vīryam avarunddhe jagatībhiḥ paścāt, jāgatāḥ paśavaḥ paśūn evāvarunddhe, anuṣṭubbhir uttaratas, anuṣṭub vai sarvāṇi chandāṃsi sarvāṇy evāsya chandāṃsy upahitāni bhavanti, atha paṅktīs, atha bṛhatīs, athoṣṇihas, atha kakubhas, atha virājas, evam asya yathāpūrvaṃ chandāṃsy upahitāni bhavanti dvipadā uttamāḥ sādayati dvipād yajamānaḥ pratiṣṭhityai chandāṃsi vai devānāṃ vāmaṃ paśavas, yajamānāyatanaṃ vā āhavanīyas, bhrātṛvyāyatanaṃ dhiṣṇyās, yat paścopadadhyād bhrātṛvyāyatane vāmaṃ paśūn dadhyāt, atha yat pura upadadhāti yajamānāyatane vā etad vāmaṃ paśūn dadhāti, aṣṭopadadhāti, aṣṭākṣarā gāyatrī gāyatro 'gnis, yāvān evāgnis taṃ cinute, aṣṭau gāyatrībhiḥ purastād bahiḥpavamānasyopadadhyād yady enaṃ bhrātṛvyo 'tīva syāt, ekādaśa triṣṭubbhiḥ purastān mādhyaṃdinasya pavamānasya dvādaśa jagatībhiḥ purastād ārbhavasya pavamānasya, etā eva paścāt pavāmanānām upadadhyād yady enaṃ bhrātṛvyo 'tīva syāt prāṇo vai pavāmānas, agnes tejaḥ pavamānas tejasā vā etad yajamāno bhrātṛvyaṃ prabhūtaṃ praṇudate tejasā pratinudate tejasā vinudate tad bhrātṛvyasya vā eṣa vinodas, jānudaghnaṃ prathamaṃ cinvānaś cinvīta gāyatrīcitam, nābhidaghnaṃ dvitīyaṃ cinvānaś cinvīta triṣṭupcitam, cubukadaghnaṃ tṛtīyaṃ cinvānaś cinvīta jagaccitam, yaj jyāyāṃsaṃ citvā kanīyāṃsaṃ cinvīta kanīyāṃsaṃ yajñakratum upeyāt kanīyasīṃ prajām, kanīyasaḥ paśūn kanīyo 'nnādyam, pāpīyānt syāt, atha yat kanīyāṃsaṃ citvā jyāyāṃsaṃ cinute jyāyāṃsam eva yajñakratum upaiti bhūyasīṃ prajām, bhūyasaḥ paśūn bhūyo 'nnādyam, vasīyān bhavati, eṣā vā agner uttaravatī nāma citis, uttaramuttaraṃ śvaḥśvaḥ śreyān bhavati ya evaṃ veda"
  },
  {
    "reference": "MS_3,3.3",
    "page": "III,32",
    "text": "pañcacitikaḥ kāryaḥ pāṅkto yajñaḥ pāṅktāḥ paśavas tasmāt pañcacitikaḥ pañca citayaḥ pañca purīṣāṇi tad virājaṃ saṃpadyate tad yad virājaṃ saṃpadyate tad agneḥ stotraṃ kāryam, yat pañcacitikaḥ syād iyād virājas, yad daśacitika iyād yajñāc ca paśubhyaś ca yat pañcacitikas tena yajñāc ca paśubhyaś ca naiti, atha yat pañca citayaḥ pañca purīṣāṇi tena virājo naiti tad ubhābhyāṃ vāvāsmā etad varṇābhyāṃ paśūn avarunddhe yad eṣāṃ pāṅktaṃ yac ca vairājam, dvyakṣaraṃ loma dvyakṣarā tvak, dvyakṣaraṃ māṃsam, dvyakṣaram asthi dvyakṣaro majjā tad daśa daśākṣarā virāṭ, vairājāḥ paśavaḥ paśūn evāvarunddhe pañcacitikaḥ kāryas, ime vai lokās tisraś citayas, yajamāno dve yajamānaṃ vā etad eṣu lokeṣu pratiṣṭhāpayām akaḥ kā prathamā citiḥ kiṃ purīṣam ity āhus, iyaṃ vāva prathamā citir oṣadhayaḥ purīṣam, kā dvitīyā citiḥ kiṃ purīṣam ity āhus, antarikṣaṃ vāva dvitīyā citir vayāṃsi purīṣam, kā tṛtīyā citiḥ kiṃ purīṣam ity āhus, asau vāva tṛtīyā citir nakṣatrāṇi purīṣam, kā caturthī citiḥ kiṃ purīṣam ity āhus, yajño vāva caturthī citir dakṣiṇā purīṣam, kā pañcamī citiḥ kiṃ purīṣam ity āhus, yajamāno vāva pañcamī citiḥ prajā purīṣam etāvad vā asti yāvad evāsti tat spṛṇoti tad avarunddhe, athaitā ṛtavyāḥ saṃvatsaro vā agnir vaiśvānaras, eṣā vā agneḥ priyā tanūr yad vaiśvānaras tasya vā ahorātrāṇy eveṣṭakā upadhīyante dvedve upadadhāti pratiṣṭhityai, avakām upāsya sādayati śāntyā anirdāhāya catasro madhyamāyāṃ cityām upadadhāti, apratiṣṭhitam iva hy antarikṣam, pratiṣṭhityai dvādaśopadadhāti dvādaśa māsāḥ saṃvatsaraḥ saṃvatsaro vā agnir vaiśvānaras, eṣā vā agneḥ priyā tanūr yad vaiśvānaraḥ priyāyāṃ vā etat tanvām agniś cīyate satanūr arko nidhīyate, agner antaḥśleṣo 'sīti, etasya ha tv evāgniḥ saṃśliṣṭo yasyaitā upadhīyante saṃśliṣṭo vā etasyāgnir yasyaitā upadhīyante kalpetāṃ dyāvāpṛthivī iti kalpate ha vā asmā agniṃ cikyānāya pra samānānāṃ jyaiṣṭhyam āpnoti ya evaṃ veda saṃ vā etad agnim inddhe yac cinoti taṃ dīpayaty eva ṛtavyābhiḥ"
  },
  {
    "reference": "MS_3,3.4",
    "page": "III,32",
    "text": "tamo vai svargaṃ lokam antarā tiṣṭhati, etā vai jyotiṣmatīr iṣṭakās, yad dhiraṇyaśakalaiḥ prokṣati vivāsayati vā etad yajamānāya jyotir asmin dadhāti sahasraṃ bhavanti sāhasro vai prajāpatiḥ prajāpatim evāpnoti yāvad vai sahasraṃ tāvad ito 'sau lokaḥ svargasya lokasya samaṣṭyai, imā me agnā iṣṭakā dhenavaḥ santv iti dhenavo vai nāmaitā iṣṭakās, etābhir vai prajāpatir yadyad akāmayata tatad aduha yadyad evaitābhir yajamānaḥ kāmayate tattad duhe, ṛtuṣṭhāḥ stha ṛtāvṛdhā iti, ṛtuṣṭhā evainā akṛta ṛtāvṛdhas, ghṛtaścyuto madhuścyutā iti ghṛtaścyuta evainā akṛta madhuścyutas, ūrjasvatīḥ payasvatīr iti, ūrjasvatīr evainā akṛta payasvatīḥ svadhāyinīḥ kulāyinīr iti kulāyinīr hy etās, virājo nāma kāmadughā iti yatra vā ado devebhyaḥ kāmadughāḥ kāmam aduhra tad etā api duduhre tat puṣṭim evaitābhir avarunddhe, amutrāmuṣmiṃl loka iti, amuṣmai hi lokāyāgniś cīyate rudraṃ vai devā yajñād antarāyan, tān āyatayābhiparyāvartata tasmād vā abibhayus te devāḥ prajāpatim evopādhāvan, sa prajāpatir etañ śatarudriyam apaśyat tenainam aśamayat tad ya evaṃ veda vedāha vā enaṃ prajāpatis, nainam eṣa devo hinasti yatra rudraḥ prajāḥ śamāyeta tad udaṅ paretyetad eva vadaṃś cakramyeta svāyāṃ vā etad diśi svena bhāgadheyena rudraṃ śamayati jānudaghne prathamaṃ juhoti, asyā evainaṃ tena śamayati nābhidaghne dvitīyam antarikṣāt tena chubukadaghne tṛtīyam, divas tena trir juhoti trayo vā ime lokās, ebhyo vā etal lokebhyo rudraṃ śamayati trir amutaḥ punaḥ pratyavahāraṃ juhoti yān eveto rudrān yajati tān amuto 'vayajati trir ito juhoti trir amutas tat ṣaṭ ṣaḍ vā ṛtavas ṛtubhyo vā etad rudram avayajati samāvañśo vibhājaṃ juhoti samāvadbhājo hi rudrāṇāṃ bhāgās, dvāsāhāni juhoti dvāsāhair vai sa tam aśamayat, dvāsāhair evainaṃ śamayati, arkaparṇena juhoti, dvāsāhair vai sa tam aśamayat, dvāsāhair evainaṃ śamayati, arkaparṇena juhoti, arkeṇa vā etad arkam avayajati yat pātreṇa juhuyād rudraṃ prajāsv anvavanayet tasmād āraṇyena juhoti paśur vā agniḥ sa vai tarhy eva jāyate yarhi cīyate sa bhāgadheyam ichati yathā vatso jātaḥ stanam ichati so 'dhvaryuṃ ca yajamānaṃ ca prekṣate yañ śatarudriyaṃ juhoti svenaivainaṃ bhāgadheyena śamayati yāsā uttarārdhe jaghanārdhe śroṇis tasyāṃ hotavyam, svāyāṃ vā etad diśi svena bhāgadheyena pratihṛtya rudraṃ śamayati aṅgiraso vai svaryanto 'jāyāṃ gharmaṃ prāsiñcan, sā śocantī parṇaṃ parāmṛśat so 'rko 'bhavat, yad arkaparṇena juhoti, arkeṇa vā etad arkam avayajati yaṃ dviṣyāt tasya paśūnāṃ saṃcare nyasyet, yaḥ prathama ākramati sa ārtim ārchati"
  },
  {
    "reference": "MS_3,3.5",
    "page": "III,32",
    "text": "aśmann ūrjaṃ parvate śiśriyāṇām ity apaḥ pariṣiñcan paryeti prajāpater vā eṣa rasaḥ prajāpater eva rasena pariṣiñcati, aśmaṃs te kṣud iti, aśmānam eva kṣudhārpayati mayi tā ūrg iti, ātmann evorjaṃ dhatte yaṃ dviṣmas taṃ te śug ṛchatv iti yam eva dveṣṭi tam agneḥ śucārpayati triḥ pariṣiñcan paryeti trayo vā ime lokās, ebhyo vā etal lokebhyo 'gneḥ śucaṃ śamayati triḥ pariṣiñcan paryeti trir apariṣiñcan, tat ṣaṭ ṣaḍ vā ṛtavas, ṛtubhyo vā etad agneḥ śucaṃ śamayati yady abhicared etad eva yajur vadann apariṣiñcan punaḥ parīyāt, yaivāgneḥ śuk tayainam arpayati yady abhicaret // idam aham amuṣyāmuṣyāyaṇam amuṣmāt putram amuṣyāṃ diśi prakṣiṇāmi // iti kumbhaṃ jaghanyāyāṃ śroṇyāṃ prakṣiṇīyāt, yat prakṣiṇāti tasyaivārtim anv ārtim ārchati, atha yan nāma gṛhṇāti, āyatanam evāsya chinatti, āgneyapāvamānyāṃ gāyatraṃ gāyate prāṇo vai pavamānaḥ śiro gāyatrī yad āgneyapāvamānyāṃ gāyatraṃ gāyate śīrṣan vā etat prāṇān dadhāti, iyaṃ vai rathantaram antarikṣaṃ vāmadevyam asau bṛhat tridhātur vā etad arko nidhīyate, ātmā vai vāmadevyam, pratiṣṭhā yajñāyajñiyam, bṛhadrathantare pakṣau yad bṛhadrathantare abhito gāyate, ātmann eva pakṣau dhatte yajñaṃ vai devānāṃ rakṣāṃsy ajighāṃsan, tāni bṛhadrathantarābhyām evāpāghnata yad bṛhadrathantare abhito gāyate rakṣasām apahatyai prajāpater hṛdayam apipakṣe gāyate tasmād idam apipakṣa ātmano hṛdayam anṛcaṃ gāyate tasmād anasthakaṃ hṛdayam arkyaiḥ sāmabhir arkaṃ pariṣṭuvanti satanūr arko nidhīyate"
  },
  {
    "reference": "MS_3,3.6",
    "page": "III,32",
    "text": "varuṇamenir vā eṣa etarhy ābhīddhas tiṣṭhati sa enaṃ tarhy adhīyāt tasya prāṇena vīyāt, maṇḍūkenādhyeti tasyaiva prāṇena vyeti na grāmyān paśūn hinasti nāraṇyān avakayā vikarṣati, apāṃ vā eṣā yonir yad avakā, apāṃ vā etad yonināgneḥ śucaṃ śamayati, apāṃ vā etad rūpaṃ yad avakā, apāṃ vā etad rūpeṇāgneḥ śucaṃ śamayati vetasenādhyeti, apāṃ vā etat puṣpaṃ yad vetasas, apāṃ vā etat puṣpeṇāgneḥ śucaṃ śamayati saptabhir vikarṣati sapta vai chandāṃsi chandobhir vā etad agneḥ śucaṃ śamayati, atho brahma vai chandāṃsi brahmaṇā vā etad agneḥ śucaṃ śamayati, agnir vai sṛṣṭo bhāgadheyam aichat sa prajāpatim evopādhāvat tasmā annaṃ prāyachat kaṃtvāya tad asmai kam abhavat, annaṃ vai kam annena vā etad agnim upacarati kaṃtvāya kaṃ hāsmā agniṃ cikyānāya bhavati parāñcam adhyeti parāṅ hi paśuḥ śānto rathe parāṅ hi paśuḥ reto dadhāti, anyāṃs te asmat tapantu hetayaḥ pāvako asmabhyaṃ śivo bhaveti, annaṃ vai pāvakam annena vā etad agneḥ śucam antardhatte hiraṇyaśakalair vyāghārayati, amṛtaṃ vai hiraṇyam, tejo 'gnis, amṛtena vā etat tejo vyāghārayati pañcabhir vyāghārayati pāṅkto yajñas, yāvān eva yajñas tam ālabdha dvayā vai devā yajamānasya gṛham āgachanti yad dadhnā madhusaṃśliṣṭena vyavokṣati tān eva prīṇāti sarvam anu vyavokṣati sarvān evainān prīṇāti tisṛbhir vyavokṣati trivṛd dhy agnis triṣṭubbhir vyavokṣati, indriyasyāvaruddhyai, annavatībhir vyavokṣati, annādyasyāvaruddhyai darbhagurumuṣṭinā vyavokṣati saṃ hi prājāpatyaḥ prāṇair vā eṣa vyṛdhyate 'gnim adhyeti yad āha prāṇadā apānadā iti prāṇān evātman dhatte prajayā ca vā eṣa paśubhiś ca vyṛdhyate yo 'gnim adhyeti prajā vai varcaḥ paśavo varivas, yad āha varcodhā varivodhā iti prajāṃ caiva paśūṃś cātman dhitvāvarohati"
  },
  {
    "reference": "MS_3,3.7",
    "page": "III,32",
    "text": "indro vai vṛtram ahan, sa prāṅ apadyata sa padyamānā indraṃ ṣoḍaśabhir bhogaiḥ paryagṛhṇāt sa vā agninaiva vṛtrasya bhogān apidahya vaiśvakarmaṇābhyāṃ pāpmanas tamaso niramucyata, agnis tigmena śociṣeti yaj juhoti, agninā vā etat pāpmano bhogān apidahya vaiśvakarmaṇābhyāṃ pāpmanas tamaso nirmucyate nānā juhoti sūktayor nānāvīryatvāya ṣoḍaśagṛhītena juhoti ṣoḍaśabhir hi sa taṃ bhogaiḥ paryagṛhṇāt, etena vai sa vṛtrasya bhogebhyo niramucyata tat pāpmana evaitena bhogebhyo nirmucyate, athaitad apratiratham etena vai devā asurān pratyajayan, tad apratirathasyāpratirathatvam, tad apraty evaitena yajamāno bhrātṛvyaṃ jayati, etenaiva yājayet saṃgrāme jayati saṃgrāmam etenaiva yājayed bhrātṛvyavantaṃ yo vāsya priyaḥ syāt tam, bhavaty ātmanā parāsya bhrātṛvyo bhavati, etena vai bharadvājaḥ pratardanaṃ daivodāsiṃ samanahyat sa rāṣṭram abhavat, yaṃ kāmayeta rāṣṭriyam ayaṃ rāṣṭraṃ syād iti tam etena saṃnahyet, rāṣṭraṃ ha bhavati, etena vai devā virājam abhyajayan daśānvāha daśākṣarā virāṭ, virājam evaitenābhijayati dakṣiṇato vai devānāṃ yajñaṃ rakṣāṃsy ajighāṃsan, tāni vā apratirathenaivāpāghnata yad brahmāpratirathaṃ dakṣiṇato vadann eti rakṣasām apahatyai"
  },
  {
    "reference": "MS_3,3.8",
    "page": "III,32",
    "text": "ud enam uttaraṃ nayeti samidhā ādadhāti prahriyamāṇāyaivāsmai bhāgam akas tisra ādadhāti trivṛd dhy agnis, ud u tvā viśve devā iti viśve hīdaṃ devāḥ smo yan manuṣyās, agne bharantu cittibhir iti yasmā eva cittāyāgnir ādhīyate tenainaṃ cittena samardhayati pañca diśo daivīr yajñam avantu devīr iti, imā evainaṃ pañca diśo 'nu tejasvinaṃ karoti, ukthapatrā īḍyo gṛbhīta iti, utthapatro hy eṣa parigṛhya yajñam āyann iti parigṛhya hy etaṃ yanti harikeśaḥ sūryaraśmiḥ purastād iti, asau vā ādityo harikeśaḥ sūryaraśmiḥ purastāt savitā jyotir udayaṃ ajasram ity āha prasūtyā eva tasya pūṣā prasave yāti vidvān iti paśavo vai pūṣā paśūn evāvarunddhe tato vākā āśiṣo no juṣantām iti, āśiṣāṃ vā eṣa dohas, āśiṣa eva duhe, indraṃ viśvā avīvṛdhann iti vṛdhadvatyā yanti vṛddhim evopayanti, anuṣṭubhā yanti vāg vā anuṣṭup, vaiśvadevī vāk, vaiśvadevo 'gnis tasmād anuṣṭubhā yanti ṣaḍbhir āgnīdhrād yanti ṣaḍ vā ṛtavas, ṛtubhir eva yanti vimāna eṣa divo madhya āstā ity aśmānaṃ sādayati vimāno hy asā ādityaḥ svargasya lokasya sumnahūr yajña ā ca vakṣad yakṣad agnir devo devaṃ ā ca vakṣad iti, āśīr evaiṣa devahūr yajña ā ca vakṣad yakṣad agnir devo devaṃ ā ca vakṣad iti, āśiṣa evaiṣa parigrahas, vājasya mā prasavenodgrābheṇodajigrabhad iti, asau vā āditya udgrābhas, eṣa nigrābhas, udyan vā etad yajamānam udgṛhṇāti nimrocann asya bhrātṛvyaṃ nigṛhṇāti, udgrābhaś ca nigrābhaś ceti brahma vā udgrābhas, brahma nigrābhas, brahmaṇā vā etad yajamānam udgṛhṇāti brahmaṇāsya bhrātṛvyaṃ nigṛhṇāti, athā sapatnān indrāgnī me viṣūcīnān vyasyatām iti, ojo vai vīryam indrāgnī ojasā vā etad vīryeṇa yajamāno bhrātṛvyaṃ viṣvañcaṃ vinudate caturbhir āhavanīyād yanti catvāri vai chandāṃsi chandobhir eva yanti, atho brahma vai chandāṃsi brahmaṇaiva yanti"
  },
  {
    "reference": "MS_3,3.9",
    "page": "III,32",
    "text": "kramadhvam agninā nākam ity āha svargasya lokasya samaṣṭyai divaḥ pṛṣṭhaṃ svar gatveti pṛṣṭhena hi yanti, ūrjaṃ no dhehi dvipade catuṣpadā iti dvipātsu caiva catuṣpātsu ca paśuṣūrjaṃ dadhāti, iyakṣamāṇā bhṛgubhiḥ saheti bhṛgavo hy agre yajñenārdhnuvann ṛddhyai pṛthivyā aham ud antarikṣam āruham antarikṣād divam āruham iti, eṣāṃ vā eṣa lokānāṃ samārohaḥ pañcabhir ākramate pāṅkto yajñas, yajñena vā etad yajñam abhyārohati, apratinodāya kṛṣṇāyāḥ śvetavatsāyāḥ payasā juhoti, ahar vai vatsas, rātrir mātā, ahne vā etad rātrīṃ pradāpayati pratte ha vā ahorātre duhe ya evaṃ veda sarve vai paśavo nānārūpāḥ santaḥ paya eva praty ekarūpā, yad eva pratyekarūpās tad enān praty avarunddhe naktoṣāsā, agne sahasrākṣa suparṇo 'si garutmān pṛṣṭhe pṛthivyāḥ sīdeti, eṣa vā etal lokeṣu jyotiṣmantam agniṃ nidhatte, atho prāṇānāṃ vidhṛtyai dvābhyāṃ sādayati dvipād yajamānaḥ pratiṣṭhityai, ājuhvānaḥ supratīkaḥ purastād ity āha svargasya lokasya samaṣṭyai tāṃ savitur vareṇyasya citrām iti, etaṃ vai kaṇvaḥ śrāvayaso 'gner dohaṃ vidāṃcakāra, agner vā eṣa dohas, agniṃ vā etenāgnicid duhe sarvān ha vā asmā agnir dohānt sarvān kāmān duhe ya evaṃ veda vidhema te parame janmann agnā ity āha ṛddhyā eva preddho agne dīdihi puro nā iti, eṣā vai karṇakavatī sūrmy ajasraṃ jyotis, ajasraṃ vāvāsmā etaj jyotir apyadhāt, etāṃ vai vāsiṣṭhaḥ sātyahavyaḥ sattriṇā āsīnān papracha vida karṇakavatīṃ sūrmīm iti vidmeti hocur yā vaneṣu tāṃ vidmeti paśavo vā etasyāḥ karṇāḥ paśumān bhavati, etāṃ vai vajraṃ śataghnīṃ vighnīṃ devā asurebhya upaprāvartayan, teṣāṃ śatatarham atṛṃhan, tad etām eva vajraṃ śataghnīṃ vighnīṃ yajamāno bhrātṛvyāyopaprāvartayati śatatarhaṃ ha tṛṃhati, agne tam adyeti paṅktyā juhoti yajamāno vai paṅktis, yajamānaṃ vā etad virāji pratiṣṭhāpayām akar atho paṅktyaivāhutyā yajñam ālabhate sapta te agne samidhaḥ sapta jihvā iti, etāvatīr vā agnes tanvaḥ ṣoḍhā saptasapta yo vā asyaitā agniṃ cikyāno vitarṣayati vi ha tṛṣyati tā evāsya tarpayati citiṃ juhomi manaseti, eṣā vā agner adābhyāhutir vaiśvakarmaṇī nainaṃ bhrātṛvyo dabhnoti, agniṃ cikyānaṃ pra samānānā jyaiṣṭhyam āpnoti ya evaṃ veda, agnir vā amanyata na vā aham idam abhāgadheyas tejo yaṃsyāmīti tad etena bhāgadheyenāyachat, etad vā agnir agnihotram agniṃ vā etenāgnicid yachati sarvān ha vā asmā agnir dohānt sarvān kāmān duhe ya evaṃ veda saṃ vā etad agnim inddhe yac cinoti taṃ dīpayaty evāgnir agnihotreṇa"
  },
  {
    "reference": "MS_3,3.10",
    "page": "III,32",
    "text": "ity uparikāṇḍe stomabhāgo nāma tṛtīyaḥ prapāṭhakaḥ"
  },
  {
    "reference": "MS_3,4.1",
    "page": "III,45",
    "text": "vasor dhārāṃ juhoti, akḷptasya kḷptyā aśāntasya śāntyā anabhijitasyābhijityā anavaruddhasyāvaruddhyai saṃtataṃ juhoti prāṇānāṃ saṃtatyā eṣāṃ lokānāṃ saṃtatyā annādyasya saṃtatyai, avichinnaṃ juhoti, annādyasyāvichedāya yad vichindyāt prāṇān vichindyāt, yaṃ dviṣyāt tasya vichindyāt, annādyam asya vichinatti, akṣuc cānnaṃ ceti, etāni vā annasya rūpāṇi rūpair evānnam avarunddhe, agniś cāpaś ceti, eṣā vā annasya yoniḥ sayony evānnam avarunddhe vasor me dhārāsad iti vasordhārāṃ juhoti ghṛtasya vā eṣā dhārā yajamānam amuṣmiṃl loka upatiṣṭhante dvādaśa dvādaśāti juhoti dvādaśa māsāḥ saṃvatsaraḥ saṃvatsaram evāvarunddhe, ardhendrāṇi juhoti, ardhendrair vai devā indriyaṃ vīryam asurāṇām avṛñjata, indriyam evaitair vīryaṃ yajamāno bhrātṛvyasya vṛṅkte devāś ca vā asurāś cāspardhanta te devā indram abruvan, tvayā mukhenemān jayāmeti so 'bravīt, bhāgo me 'stv iti vṛṇīṣveti, abruvan, so 'bravīt, ardhyo vā ahaṃ devatānām asānīti tato vā ajayan, tasmād eṣo 'rdhabhāg devatānām, yad ardhendrāṇi hūyante vijityai, indrottamāni bhavanti, indriyaṃ vai vīryam indras, indriye vā etad vīrye tato yajñasya yajamānaḥ pratitiṣṭhati, aṃśuś ca raśmiś ceti yajñamukhaṃ vā aṃśuś ca raśmiś ca yajñamukham evāvarunddhe, adhipatiś cādābhyaś ceti nainaṃ bhrātṛvyo dabhnoty agniṃ cikyānam, pra samānānāṃ jyaiṣṭhyam āpnoti ya evaṃ veda, ete grahā bhavanti, etāni vai yajñasya rūpāṇi rūpair eva yajñam avarunddhe srucaś ca camasāś ceti yajñāyudhāni saṃbharati yajñāyudhāny eva saṃbhṛtya yajñaṃ prayuṅkte pātrāṇi juhoti pātrair vā annam adyate, anurūpeṇaivānnādyam avarunddhe barhiś ca vediś ceti, āśīr evaiṣā, avabhṛthaś ca svagākāraś ceti pratiṣṭhityai"
  },
  {
    "reference": "MS_3,4.2",
    "page": "III,45",
    "text": "agniś ca gharmaś ceti, etad vā agner brahmavarcasyam, rucaṃ caivaitena brahmavarcasaṃ cāvarunddhe tejasvī brahmavarcasī bhavati, ṛtuś ca vrataṃ ceti, ahorātre vā ṛtuś ca vrataṃ ca, ahorātre evāsyaitenābhīṣṭe prīte bhavatas, ekā ca tisraś ceti devachandasaṃ vā ekā ca tisraś ca devachandasam evāvarunddhe catasraś cāṣṭau ceti manuṣyachandasaṃ vai catasraś cāṣṭau ca manuṣyachandasam evāvarunddhe devaloka eva devachandasena ṛdhnoti manuṣyaloke manuṣyachandasena, ekā ca tisraś ca catasraś cāṣṭau ceti roho vā eṣa eṣāṃ lokānām, saṃkrāntiḥ svargasya lokasya dvyuttareṇa vai stomenādityāḥ svargaṃ lokam āyan, caturuttareṇāṅgirasau yad etau stomau juhoti svargasya lokasya samaṣṭyai yugmadayujau vā etau somau mithunau prajananāya reta eva dvyuttareṇa dadhāti reto hitaṃ caturuttareṇa prajanayati, ekā ca tisraś ceti, ā trayastriṃśatas trayastriṃśad devatās tā evāsyaitenābhīṣṭāḥ pītā bhavanti catasraś cāṣṭau ceti, aṣṭācatvāriṃśatas, aṣṭācatvāriṃśadakṣarā jagatī jāgatāḥ paśavaḥ paśūn evāvarunddhe tryaviś ca tryavī ceti, etāni vai vayāṃsi paśūnām, paśava eva paśūn avarunddhe, āyur yajñena kalpate prāṇo yajñena kalpatā iti yajñasya vā eṣā kḷptis, yajñam evaitad acīkḷpat, vājāya svāhā prasavāya svāheti trayodaśa vā etā āhutayas trayodaśa māsāḥ saṃvatsaraḥ saṃvatsaraṃ vāvāsmā etad upadadhāti svarge loke tasminn eva pratitiṣṭhati stomaś ca yajuś ceti, annaṃ vai stomaś ca yajuś ca, annaṃ vā etad ātman dhitvānnādo bhūtvā devakṣetram antataḥ prāvasati, agnir vai vasus tasya vā eṣā dhārā sarvān ha vā asmā agnir dohānt sarvān kāmān duhe ya evaṃ veda saṃ vā etad agnir annādyam inddhe yac cinoti taṃ dīpayaty eva vasor dhārayā"
  },
  {
    "reference": "MS_3,4.4",
    "page": "III,45",
    "text": "vājaprasavyaṃ juhoti vājaṃ vā etenāgnir annādyam udajayat, vājam evaitenānnādyaṃ yajamānā ujjayati, annasyānnasya juhoti vājaprasavyābhis, annaṃ vai vājas, annādyasyāvaruddhyai, ubhayaṃ grāmyaṃ cāraṇyaṃ ca juhoti, ubhayasyānnādyasyāvaruddhayai, audumbareṇa sruveṇa juhoti, ūrg vā udumbaras, ūrjo 'varuddhyai, devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyā vācā yantur yantreṇa bṛhaspatiṃ sāmrājyāyābhiṣiñcāmīty abhiṣiñced yadi brāhmaṇo yajeta bṛhaspatisavo hy eṣa indraṃ sāmrājyāyābhiṣiñcāmīty abhiśiñced yadi rājanyo yajeta, indrasavo hy eṣa kṛṣṇājine brahmavarcasakāmam abhiṣiñcet, brahmaṇo vā etad ṛksāmayo rūpam ṛksāme brahmavarcasam, brahmavarcasam evāvarunddhe bastājine paśukāmam, paśavo vai bastājinam, paśūn evāvarunddhe sūyate vā eṣo 'gnīnāṃ yaś cīyate svenaivainaṃ savena samardhayati devā oṣadhīṣu pakvāsv ājīm ayus tā agnir udajayat, agner vā eṣo 'bhiṣekas, annasya vā etat sūyate savānāṃ vā eṣa ekas, bṛhaspatisavo vā eṣa bārhaspatyo brāhmaṇo devatayā svenaiva savena sūyate tad āhus, hotavyam eva na hi suṣuvāṇaḥ kaṃ cana pratyavarohatīti suṣuvāṇo vā eṣa devatayā yo 'gnicit, ṛtavo vai suṣuvāṇasya rāṣṭram anubibhrati ṣaḍ vā ṛtavas, ṛtavo rāṣṭrabhṛtas, yat ṣaḍbhir juhoti, ṛtuṣv evāsya rāṣṭraṃ pratiṣṭhāpayati te 'smai rāṣṭram anubibhrati dvādaśagṛhītena juhoti dvādaśa māsāḥ saṃvatsaraḥ saṃvatsaram evāptvāvarunddhe mithunā vā etā āhutayas tasmai svāhā vaṭ tābhyaḥ svāhā vaḍ iti tasminn eva mithune reto dadhāti rathaśīrṣe saptamaṃ juhoti diśām abhijityai diśa evābhijitā rathena jīyante, athaite vātahomās, agnicito vā amutrāhorātre agnicite 'yaṃ vāyuḥ pavate prāṇo vai vāyuḥ prāṇam evāvarunddhe, añjalinā juhoti na hy etasyāvadānam asti, atho parigṛhītyā eva prāṇo vai vāyus, hastaḥ prāṇāyopakḷptatamas tasmād añjalinā juhoti trir juhoti trayo vā ime lokās, ima evāsmai lokā vātaṃ dhunvanti samudro 'si nabhasvān ārdradānur iti, etāni vai vāyo rūpāṇi rūpair eva vāyum avarunddhe māruto 'si marutāṃ gaṇa iti māruto hi vāyuḥ saṃ vā etad agnim inddhe yac cinoti taṃ dīpayaty eva vātahomaiḥ  prāṇo vai gāyatrī gāyatraṃ havirdhānam apāno jagatī jāgataṃ sadas, vyānas triṣṭup traiṣṭubham āgnīdhram asuḥ pṛśnis, madhye divyo nihitaḥ pṛśnir aśmeti amuṃ vāvāsyaitan madhyataḥ prāṇāpānānāṃ vyavadadhāti prāṇānāṃ dhṛtyai, aśmanavamā āgnīdhre sādayati nava vai prāṇāḥ prāṇān vāvāsyaitad yajamānaloke dadhāti, ekaviṃśatiṃ hotriye pratiṣṭhityai pratiṣṭhā hy ekaviṃśas, ekādaśa brāhmaṇāñśaṃsye, ekādaśākṣarā triṣṭup, vīryaṃ tirṣṭup, vīrya eva pratitiṣṭhati, aṣṭāṣṭā itareṣu, aṣṭākṣarā gāyatrī brahma gāyatrī brahmaṇy eva pratitiṣṭhati ṣaṇ mārjālīye ṣaḍ vā ṛtavas, ṛtavo vā etaṃ dakṣiṇataḥ paryaharanta pitaro vā ṛtavas, atho ṣaḍ vai chandāṃsi chandāṃsi vāvāsyaitad yajñamukhe yunakti sajūr abdo āyavobhir iti, etā vā agner devatāḥ purastādbhāgās tā eva prīṇāti, atho atra vai devānāṃ priyās tanvas tā evāvarunddhe sajūr abdo āyavobhir iti saṃvatsaro vā abdas, ṛtavā āyavānaḥ saṃvatsara evāsyaitenā ṛtavo 'bhīṣṭāḥ prītā bhavanti sajūr uṣā āruṇībhir iti, uṣasam eva prīṇāti sajoṣā aśvinā daṃsobhir iti, ahorātre vā aśvinā, ahorātre evāsyaitenābhīṣṭe prīte bhavataḥ sajūḥ sūrā etaśeneti sūryam eva prīṇāti sajūr vaiśvānara iḍayā ghṛtena svāheti saṃvatsaro vai vaiśvānaraḥ paśavā iḍā paśavo ghṛtam, saṃvatsarā evāsyaitena paśavo 'bhīṣṭāḥ prītā bhavanti darbhastambe juhoti, eṣā vā asyāmṛtacit tanūs, amṛte vā etad agniś cīyate hiraṇyaṃ nidhāya juhoti, agnimaty eva juhoty āyatanavati, andho 'dhvaryuḥ syād yad anāyatane juhuyāt svargāya vai lokāya devarahatho yujyate kāmāya manuṣyarathas, agniṃ yunajmi śavasā ghṛteneti, agniṃ vā etad yunakti tena yuktena svargaṃ lokaṃ gachati yat sarvābhir yuñjyād yukto 'sya yajñaḥ syād apratiṣṭhitā āhutayas, dvābhyāṃ nāpiyunakti, āhutīnāṃ pratiṣṭhityai tāḥ pratitiṣṭhantīr yajño 'nupratitiṣṭhati yajñaṃ yajamānas tisṛbhir yunakti trivṛd dhy agnis, yāvān evāgnis taṃ yunakti tasmin yukte sarvaṃ havyaṃ samādhīyate pañcabhir yunakti pāṅkto yajñas, yāvān eva yajñas tam ālabdha saṃ vā etam etau tapato yaś cīyate yaś ca vaiśvānaras, yad apsumatībhyāṃ purastād yajñāyajñiyasya saṃmṛśati śāntyai, eṣā vai yajñasya mātrā yad agniṣṭomas, bhūma tv evāsyāta ūrdhvaṃ kriyate"
  },
  {
    "reference": "MS_3,4.5",
    "page": "III,45",
    "text": "yo vā agniṃ yogā āgate na yuṅkte na yuñjāneṣu yuṅkte, agne yukṣvā hi ye taveti, agniṃ vā etad yogā āgate yuṅkte yuṅkte yuñjāneṣu yo vā agniṃ vimoka āgate na vimuñcate na vimuñcamāneṣu vimuñcate vi te muñcāmi raśanāṃ vi raśmīn iti, agniṃ vā etad vimoka āgate vimuñcate vi muñcamāneṣu muñcate yathā vai punarādheyam evaṃ punaścitis, yo vā ādheyena ṛdhnoti punaḥ sa ādhatte yo 'gniṃ cikyāno manyeta vi syā ṛdhyatā iti sa etāṃ punaścitim upadahīta, api prathamaṃ cinvānaś cinvītā ṛddhyai, ṛdhnoty eva, atho mithunatvāya yāṃ vā agnicid aniṣṭakā āhutiṃ juhoti sravati sā tāṃ sravantīṃ yajño 'nusravati yajñaṃ yajamānas, yad etāṃ punaścitim upadadhāti, āhutīnāṃ pratiṣṭhityai tāḥ pratitiṣṭhantīr yajño 'nu pratitiṣṭhati yajñaṃ yajamānas, aṣṭopadadhāti, aṣṭākṣarā gāyatrī gāyatro 'gnis, yāvān evāgnis taṃ cinute, aṣṭau lokaṃpṛṇā upadhāya purīṣeṇābhy·hati, aṣṭākṣarā gāyatrī brahma gāyatrī gāyatryaivainaṃ chandasā brahmaṇā cinute, ekādaśa lokaṃpṛṇā upadhāya purīṣeṇābhy·hati, ekādaśākṣarā triṣṭubvīryam, triṣṭubhaivainaṃ chandasā vīryeṇa cinute dvādaśa lokaṃpṛṇā upadhāya purīṣeṇābhy·hati dvādaśākṣarā jagatī jāgatāḥ paśavas, jagatyaivainaṃ chandasā paśubhiś cinute, eṣā vā agner uttaravedis, etad agnir uttaravedimāṃś cīyate yo 'syāgniḥ purā citaḥ syāt tam anvavasāya yajeta yathā vā idaṃ dīpyamāne bhūyo 'bhyādadhāty evaṃ vāvāsminn etad abhipūrvaṃ bhūyas tejo dadhāti tad āhuḥ kaḥ śreyāṃsaṃ viṣuptaṃ bodhayiṣyatīti yad yajatā āhutyaivainaṃ vyardhayati gṛhān vā eṣa kurute yo 'gniṃ cinute yad vā anyato vindate gṛhāṃs tad āharati ya iṣṭyā vā paśunā vā somena vā yajeta yo 'syāgniḥ purā citaḥ syāt tam anvavasāya yajeta yathā vā idam anyato vittvā gṛhān āharaty evaṃ tat tad āhuḥ punar vā sruvā etad yajñe kriyate yatraiva kva ca yajeta tad etā ekaviṃśatim upadhāya yajeta pratiṣṭhityai pratiṣṭhā hy ekaviṃśa iti"
  },
  {
    "reference": "MS_3,4.6",
    "page": "III,45",
    "text": "samās tvāgnā ṛtavo vardhayantv iti samābhiś caivainam ṛtubhiś ca saminddhe saṃ divyena dīdihi rocaneneti jyotiṣmantam evainaṃ cinute viśvā ābhāhi pradiśaś catasrā iti tasmād agniḥ sarvā diśā ābhāti, amutrabhūyād adha yad yamasya bṛhaspate abhiśaster amuñcā ity āmayāvinaḥ kuryāt, mṛtyur vai yamas, brahma bṛhaspatis, yāvad eva brahma tenainaṃ bhiṣajyati pratyūhatām aśvinā mṛtyum asmād iti, aśvinau vai devānāṃ bhiṣajau tā asmān mṛtyuṃ pratyūhatas, ud vayaṃ tamasas parīti pāpmānam eva tamo 'pahatya svargaṃ lokam abhyārohati, āhṛto vai haitanāmanaḥ sarvater āpāṣṭher agneś cityasya hotāsīt tam abruvan yā apsumatīs tā icheti tasmai vā etā gandharvāpsarasaḥ prābruvan yad apsumatīḥ sāmidhenīr bhavanti śāntyai caturviṃśatim anvāha caturviṃśatyakṣarā vai gāyatrī gāyatrī yajñamukham, yajñamukham evālabdha, atho caturviṃśatir vā ardhamāsāḥ saṃvatsaras, eṣa vā asthitā śrīr yat saṃvatsaras, na vā eṣa śriyelayati na hāsya śrīr ilayati gāyatrīr anvāha tejo vai gāyatrī brahmavarcasam, teja eva brahmavarcasam avarunddhe triṣṭubho 'nvāha, ojo vai vīryaṃ triṣṭubh, oja eva vīryam avarunddhe yad gāyatryaś ca triṣṭubhaś ca bhavanti tenaiva tad ubhayam avarunddhe yā āgneyīr aniruktās tāḥ kāryās, aniruktam iva hy etad avyāvṛttam, vyāvṛtaṃ pāpmanā bhrātṛvyeṇa gachati tā agnīṣomīyasya paśoḥ kuryāt ko hi devakṣetraṃ dvir abhyārokṣyatīti tisro rātrīr bhṛtvāgniś cetavyā ity āhus tripadā virāṭ, virājam evāpnoti ṣaḍ rātrīr bhṛtvāgniś cetavyā ity āhuḥ ṣaḍ vā ṛtavaḥ saṃvatsaraḥ saṃvatsaram anu virāḍ āyattā virājam evāpnoti daśa rātrīr bhṛtvāgniś cetavyā ity āhus, daśākṣarā virāṭ, virājam evāpnoti dvādaśa rātrīr bhṛtvāgniś cetavyā ity āhus, dvādaśa māsāḥ saṃvatsaraḥ saṃvatsaram anu virāḍ āyattā virājam evāpnoti caturviṃśatiṃ rātrīr bhṛtvāgniś cetavyā ity āhus, caturviṃśatir vā ardhamāsāḥ saṃvatsaraḥ saṃvatsaram anu virāḍ āyattā virājam evāpnoti māsaṃ bhṛtvāgniś cetavyā ity āhus, māsaśa eva saṃvatsaram āpnoti, aṣṭau vā etan māso vasavo 'bibhrus ta imaṃ lokam ājayan gāyatrīṃ chandas, ekādaśa rudrās te 'ntarikṣaṃ lokam ājayaṃs triṣṭubhaṃ chandas, dvādaśādityās te 'muṃ lokam ājayan jagatīṃ chandas ta ārdhnuvan, ṛdhnoti ya evaṃ vidvānt saṃvatsaram agniṃ bibharti tasmād āhuḥ saṃvatsarabhṛta evāgnir iti, athaitā āpriyaḥ prajāpatiḥ prajāḥ sṛṣṭvā riricāno 'manyata sa etā āprīr apaśyat tābhir ātmānam āprīṇīta, agnir vai prajāpatis, yad etā āpriyo bhavanti, agnim evaitābhir yajamānā āprīṇīte lomaśaṃ vā etac chandaḥ paśavyam ūnātiriktam, prajananāya virājo bhavanti virāḍ vai sarvāṇi chandāṃsi sarvāṇy evāsya chandāṃsy upahitāni bhavanti tā viśvacitaḥ kuryāt prāṇā vā etā jyāyasīr iva ca kanīyasīr iva ca bhavanti jyāyāṃsa iva ca hīme kanīyāṃsa iva ca prāṇāḥ prāṇān evātman dhatte"
  },
  {
    "reference": "MS_3,4.7",
    "page": "III,45",
    "text": "śyenacitiṃ cinvīta svargakāmaḥ śyeno vai bhūtvā gāyatry amuṃ lokam apatat svargasya lokasya samaṣṭyai rathacakracitiṃ cinvīta bhrātṛvyavān rathacakraṃ vai vajraṃ kṛtvā devā asurebhya upaprāvartayan, teṣāṃ śatatarham atṛṃhan, tad etām eva vajraṃ kṛtvā yajamāno bhrātṛvyāyopapravartayati śatatarhaṃ ha dṛṃhati praugacitiṃ cinvīta bhrātṛvyavān ubhayato vai devān asurāḥ parīyattā āsan purastād anye paścād anye tān vā etena vyanudanta tad bhrātṛvyasya vā eṣa vinodas, droṇacitiṃ cinvītānnakāmas, droṇena vā annam adyate, anurūpeṇaivānnādyam avarunddhe paścāccarur bhavati, anurūpatvāya śmaśānacitiṃ cinvīta yaḥ kāmayetāñjasā pitṛlokam upeyām iti, añjasā pitṛlokam upaiti, upa cānyaṃ cinvīta grāmakāmas, yathaivaitam upacinoty evam asmai grāmam upacinoti samūhyaṃ cinvīta paśukāmas, yathaivaitaṃ samūhaty evam asmai digbhyaḥ paśūnt samūhati"
  },
  {
    "reference": "MS_3,4.8",
    "page": "III,45",
    "text": "iti yaj juhoti śāntir vā eṣāgner guptir ātmanas, vayo vā agnis tasmād agnicitā pakṣiṇo nāśitavyaṃ no agnividā yad aśnīyāt tam evāśnīyāt sa enam ārtiṃ ninayet prajāpatir vā etam agre 'gnim acinuta jyaiṣṭhyakāmaḥ sa jyaiṣṭhyaṃ mahimānam agachat, jyaiṣṭhyaṃ mahimānaṃ gachati ya evaṃ vidvān agniṃ cinute prajāpatiḥ prajāḥ sṛṣṭvā tā anuprāviśat so 'bravīt, yo metaḥ saṃcinavadardhnuvat sa iti taṃ devāḥ samacinvan, ta ārdhnuvan, tac cityasya cityatvam, tad ya evaṃ vidvān agniṃ cinoti prajāpatim eva saṃcinoti, ṛdhnoti tasmād āhuḥ prajāpaticita evāgnir iti"
  },
  {
    "reference": "MS_3,4.9",
    "page": "III,45",
    "text": "devebhyo vā agniṃ cikyānebhyo na vyauchat te 'gnā āhutim ajuhavus tubhyam agre vyucha tathāsmabhyaṃ vivatsyatīti tayāgnaye vyauchat, vy agnayā auchat, nāhutyai vyauchat tasyā āhutyai yajñena vyauchat, vy āhutyā auchat, na yajñāya vyauchat tasmai yajñāya dakṣiṇayā vyauchat, vi yajñāyauchat, na dakṣiṇāyai vyauchat tasyai dakṣiṇāyai brāhmaṇena vyauchat, vi dakṣiṇāyā auchan na brāhmaṇāya vyauchat tasmai brāhmaṇāya brahmaṇā vyauchat, vi brāhmaṇāyauchat, na brahmaṇe vyauchat tasmai brahmaṇe tapasā vyauchat, etā vai tapaḥparārdhā vyuṣṭayaḥ śvovasīyasy asmai vyuchati ya evaṃ vidvān vyuṣṭīr upadhatte yo vai yathāpūrvaṃ vyuṣṭīr veda yathāpūrvam asmai vyuchati, auṣasī vāva prathamā vyuṣṭir vyavāḍ iti vā āhus, yad auṣasy udeti yad vyuchati yad agnir ādhīyate yat sūrya udeti yad dhastā avanenikte yad aśnāti yat pibati, etā vai yathāpūrvaṃ vyuṣṭayas, yathāpūrvam asmai vyuchati ya evaṃ vidvān vyuṣṭīr upadhatte"
  },
  {
    "reference": "MS_3,4.10",
    "page": "III,45",
    "text": "ity uparikāṇḍe vasordhārīyaḥ caturthaḥ prapāṭhakaḥ"
  },
  {
    "reference": "MS_3,5.1",
    "page": "III,58",
    "text": "ā vā eṣa prajāpataye vṛścate yaḥ śira upadadhāti netarāṇy aṅgāni, asthicid asya śmaśānacid bhavati yad etāṃ puruṣacitim upadadhāti na prajāpatayā āvṛścate, anasthicid asyāśmaśānacid bhavati ṣaṭtriṃśatam etā upadadhāti ṣaṭtriṃśadakṣarā bṛhatī bārhatāḥ paśavas, bārhataḥ puruṣaḥ puruṣasya pratimopadhīyate sa hy eṣa dhīyate, eṣa ha tv eva yajamāno 'muṃ lokaṃ nāti pramīyate yasyaitā upadhīyante"
  },
  {
    "reference": "MS_3,5.2",
    "page": "III,58",
    "text": "athaitāḥ pañcāpañcīnāḥ śithira iva vā agniś cityas, yat pañcāpañcīnā upadadhāti, agner dhṛtyā aśithiratvāya pañcopadadhāti pāṅkto yajñas, yāvān eva yajñas tam ālabdha bhūyaskṛd asi varivaskṛd asīti, agnā eva bhūmānaṃ dadhāti bhūyān prajayā paśubhir bhavati, apsuṣad asi gṛdhrasad asīti vayo vā agniḥ samikṣyam evainaṃ vayaḥ karoti vayo bhūtvā svargaṃ lokam eti yasyaitā upadhīyante"
  },
  {
    "reference": "MS_3,5.3",
    "page": "III,58",
    "text": "citaḥ stha paricitaḥ stheti śarkarāḥ pariśrayati yañ śarkarā apariśritya sikatā nivaped retaḥ siktaṃ parāsicyeta, atha yañ śarkarā apariśritya sikatā nivapati retasaḥ siktasya parigṛhītyai"
  },
  {
    "reference": "MS_3,5.4",
    "page": "III,58",
    "text": "vi vā eṣa yajñaś chidyate yad asaṃsthitaṃ paśum utsṛjanti saṃ ha sma vā etam āśokeyaḥ sthāpayati, ājyena saṃsthāpyam, yajñasya saṃtatyā avichedāya"
  },
  {
    "reference": "MS_3,5.5",
    "page": "III,59",
    "text": "ity uparikāṇḍe pañcamaḥ prapāṭhakaḥ"
  },
  {
    "reference": "MS_3,6.1",
    "page": "III,59",
    "text": "āgnāvaiṣṇavam ekādaśakapālaṃ nirvapet, agnir vai sarvā devatās, viṣṇur yajñas, devatāś caiva yajñaṃ cālabdha, agnir vai yajñasyānto 'vastāt, viṣṇuḥ purastāt, ubhayata eva yajñasyāntā ālabdha tad āhus, na ṛta indrād yajño 'stv iti yad aṣṭākapalas tenāgneyas, yat trikapālas tena vaiṣṇavas, yad ekādaśakapālaḥ saṃpadyate tenaindras, agnir vai yajñasya pavitram, viṣṇur yajñaḥ pavitrapūtam eva yajñam ālabdha medhasya vā etad yajñasya rūpaṃ yat puroḍāśas tasmāt puroḍāśa eva kāryas, carū kurvanti dhenvā vai ghṛtaṃ payas, anaḍuhas taṇḍulās tan mithunam, mithunam evāsya yajñamukhe dadhāti tejo vai ghṛtam, tejasa eva prajāyate puruṣo vā eṣa medhāyālabhyate puruṣasyeva hy eṣā pratimā yata iva hi rūpam, tasmāc carur eva kāryas, vedimati dīkṣate vindā iti vai vedimati dīkṣate vindate ha vai yo vedimati dīkṣate, atho yajñapatha evādīkṣiṣṭa vedyā vai devā imam asurāṇām avindata, imām eva vindate yo vedimati dīkṣate, atho yajñapatham evālabdha prācīnavaṃśaṃ kurvanti diśo yad imāṃ vyakalpayann imām eva devebhyo 'kalpayann imāṃ pitṛbhya imām asurebhya imāṃ manuṣyebhyas, devatām eṣa upaiti yo dīkṣate devānām eva diśam upāvartate prācīnām eva diśam upāvartate, atho devakṣetram eva prāvasyati pariśrayanti, antarhito vai daivāt kṣayān mānuṣaḥ kṣayas, mānuṣād evainaṃ kṣayād antardadhati, atho rakṣasām ananvavāyāya, eti vā eṣo 'smāl lokād yo dīkṣate janaṃ hy eti devalokam abhyārohati pariśrayanto 'tirokān kurvanti tenāsmāl lokān naiti tenāsmiṃl loke dhṛtaḥ purastāt prāyaṇaṃ kuryāt svargakāmasya, asau vā ādityaḥ svargo lokas, amuṣyainam ādityasya sāmakṣaṃ gamayati dakṣiṇataḥ prāyaṇaṃ kuryād yaṃ kāmayeta pitṛloka ṛdhnuyād iti, eṣā vai pitπṇāṃ dik pitṛloka eva ṛdhnoti paścāt prāyaṇaṃ kuryāt prajākāmasya paścād vai reto dhīyate reto dīkṣitas, reto 'smin dadhāti, uttarataḥ prāyaṇaṃ kuryād yaṃ kāmayeta manuṣyaloka ṛdhnuyād iti, eṣā vai manuṣyāṇāṃ dik, manuṣyaloka eva ṛdhnoti, uttarataḥ purastāt prāyaṇaṃ kuryād yaṃ kāmayetobhayor lokayor ṛdhnuyād iti, ubhayor vā etal lokayos, ubhayor eva lokayor ṛdhnoti sarvataḥ prāyaṇaṃ kuryād yaṃ kāmayeta sarvāsu dikṣv ity ṛdhnuyād iti sarvāsu dikṣv ity ṛdhnoti"
  },
  {
    "reference": "MS_3,6.2",
    "page": "III,59",
    "text": "keśaśmaśru vapate dato dhāvate nakhān nikṛntate snāti mṛtā vā eṣā tvag amedhyaṃ vā asyaitad ātmani śamalam, tad evāpahate medhya eva medham upaiti, apsu dīkṣāṃ praveśayitvā devāḥ svargaṃ lokam āyan yad apsu snāti tām eva dīkṣām ālabhate, atha yad apo 'vabhṛtham abhyavaiti tāṃ vā etad dīkṣāṃ punar apsu praveśayati, oṣadhe trāyasvainam ity āha trātyā eva svadhite mainaṃ hiṃsīr iti vajro vai svadhitiḥ sa īśvaro 'śānto yajamānaṃ hiṃsitos, yat tṛṇam antardadhāti yajamānasyāhiṃsāyai devaśrud imān pravapā iti devaśrud hy etān pravapate svasty uttaraṃ aśīyeti svasty asya yajñasyodṛcam aśīyeti vā etad āha, āpo mā mātaraḥ sūdayantv iti, āpo hi yajñas, ghṛtena mā ghṛtapvaḥ punantv iti devatābhir evātmānaṃ pāvayate viśvaṃ hi ripraṃ pravahantu devīr iti yad evāsya ripram amedhyam ātmani śamalaṃ tad asmād adhi pravahanti, ud id ābhyaḥ śrucir ā pūta emīti śrucir evābhyo yajñiyo medhyaḥ pūta udeti havir vai dīkṣitas, yadā vai havir yajuṣā prokṣaty atha havir bhavati yad yajuṣā snapayati havir evainam akar aśnāti prāṇā vā aśanam, prāṇān evātman dhitvā dīkṣate suṣiro vai puruṣaḥ sa vai tarhy eva sarvo yarhy āśitas, yad āśito bhavati medhya eva medham upaiti yathā vā iha dīkṣita evaṃ vā eṣo 'muṣmiṃl loka eva vā atyāśitasya tiṣṭhati tasmān nātyāśitena bhavitavyam, tan na sūrkṣyam āśitenaiva bhavitavyam, yathaiva kanīyaḥkanīyo 'śnīyād evam aśnīyāt, yad dhi dīkṣitaḥ san kanīyo 'śnāti tena dīksita āṅkte, abhyaṅkte vāsaḥ paridhatte, etā vai puruṣasya tanvaḥ satanūr eva medhyam upaiti navanītenābhyaṅkte ghṛtaṃ devānām āyutaṃ manuṣyāṇām, niṣpakvaṃ gandharvāṇām, svayaṃvilīnaṃ pitπṇām, sarvadevatyaṃ vā etat tasmān navanītenābhyaṅkte darbhapiñjulābhyāṃ samāyauti tat svid abhyañjanam akar atho abhy evaitad ghārayati medhatvāya mahīnāṃ payo 'sīty āha mahīnāṃ hy etat payas, apām oṣadhīnāṃ rasā iti, apāṃ hy eṣa oṣadhīnāṃ rasas, varcodhā asi varco me dhehīti, āśiṣam evāśāste"
  },
  {
    "reference": "MS_3,6.3",
    "page": "III,59",
    "text": "yajñaṃ śakeyam // iti, indro vai vṛtram apsv adhyahan, tāsāṃ yad yajñiyaṃ medhyam āsīt tad udakrāmat tā imā oṣadhayo 'bhavan, tāsāṃ vā etat tejo yad darbhās, etā vai śuṣkā āpas, yad evāsāṃs tejas tad avarunddhe trayīr vā āpo divyāḥ pārthivāḥ samudriyās tāḥ sarvā darbho vivasthait tasmād darbhaḥ pavitram, dvābhyāṃ pāvayati dve pavitre dvipād yajāmānas, yāvān evāsyātmā taṃ pāvayati triḥ pāvayati triṣatyā hi devās, atho trayo vā ime prāṇāḥ prāṇo 'pāno vyānas, yāvān evāsyātmā taṃ pāvayati saptabhiḥ pāvayati sapta vai chandāṃsi chandobhir evainaṃ pāvayati, atho brahma vai chandāṃsi brahmaṇaivainaṃ pāvayati, ekaviṃśatyā pāvayati daśa hastyā aṅgulayo daśa pādyās, ātmaikaviṃśas, yāvān evāsyātmā taṃ pāvayati trayā vai nairṛtā akṣāḥ striyaḥ svapnas, yad dīkṣate tenākṣaiś ca strībhiś ca vyāvartate yāṃ prathamāṃ dīkṣito rātrīṃ jāgarti tayā svapnena vyāvartate yāṃ prathamāṃ dīkṣito vasati yajñaṃ tayāvarunddhe yāṃ some krīte prajāṃ tayā yāṃ śvaḥsutyayā paśūṃs tayā"
  },
  {
    "reference": "MS_3,6.4",
    "page": "III,59",
    "text": "ākūtyai prayuje agnaye svāheti, ākūtyā vā ākūtir yakṣyate sya iti prayujaḥ khalu vā enaṃ yajñāya prayuñjate medhāyai manase agnaye svāheti medhayā hi manasā yajñam aśnute dīkṣāyai tapase agnaye svāheti dīkṣayā hi tapasā yajñam aśnute sarasvatyai pūṣṇe agnaye svāheti vāg vai sarasvatī vācā vyāharati yakṣyate sya iti pūṣā khalu vā enaṃ yajñaṃ prāpipad ya enam apūpuṣat, āpo devīr bṛhatīr viśvaśaṃbhuvā iti, āpo hi yajñas, dyāvāpṛthivī uro antarikṣeti dyāvāpṛthivī vā anv antarikṣaṃ yajña upaśritas tata eva yajñam ālabdha bṛhaspatir no haviṣā vṛdhātu svāheti brahma vai bṛhaspatis, brahmaṇā vā etat purastāt sarvān kāmān āptvā dīkṣām ālabhate yatra vā asya yajñaḥ śrito yatrayatropaśritas tatastato vā etat sarvaṃ brahmaṇā yajñaṃ saṃbhṛtyālabdha na vā ekāhutir dīkṣitaṃ karoti yad etāni juhoti dvitīyatvāya prajāpatir vai yat kiṃca manasādīdhet tad ādhītayajurbhir evāpnot tad ādhītayajuṣām ādhītayajuṣṭvam, tad ya evaṃ vidvān ādhītayajūṃṣi juhoti yad eva kiṃca manasā dīdhyaj juhoti tad āpnoti, ete vai yajñasya saṃbhārās, eṣa ha tv eva saṃbhṛtasaṃbhāreṇa yajñena yajate yasyaitāni hūyante, etad dha sma vā āhāruṇa aupaveśiḥ kim u sa yajñena yajeta yo yajñasya saṃbhārān na vidyād iti pañcabhir juhoti pāṅkto yajñas, yāvān eva yajñas tam ālabdha ṣaḍbhir juhoti ṣaḍ vā ṛtavas, ṛtuṣv eva pratitiṣṭhati yajño vai sṛṣṭaḥ pra sāmāvlināt pra yajus taṃ vā ṛg evāyachat, ekā vā enam ṛg ayachat, dvādaśa yajūṃṣi nava sāmāni tasmān navabhir bahiṣpavamāne stuvate nava hy enaṃ sāmāny ayachan, tasmād vātsaṃbandhavido dvādaśabhir audgrabhaṇaṃ juhvati dvādaśa hy enaṃ yajūṃṣy āyachan, etarhi khalu vā eṣa sṛjyate yarhi dīkṣate yad ṛcaudgrabhaṇaṃ juhoti yajñaṃ vā etat sṛṣṭam ṛcāyachati tasmād āruṇivida ṛcaudgrabhaṇaṃ juhvati, ekā hy enam ṛg ayachat"
  },
  {
    "reference": "MS_3,6.5",
    "page": "III,59",
    "text": "yajño vai prajāpatiḥ prājāpatyam etac chando yad anuṣṭubh, yad anuṣṭubhā juhoti svenaivainaṃ chandasāvarunddhe, ekayā juhoti, eko hi prajāpatis, aniruktayā juhoti, anirukto hi prajāpatiḥ pūrṇayā juhoti pūrṇo hi prajāpatis, yad ūnayā juhuyād bhrātṛvyāya lokam uñśiṃṣet, atha yat pūrṇayā juhoti na bhrātṛvyāya lokam uñśiṃṣati, ūrjo vā etad rūpaṃ yat pūrṇam, yat pūrṇayā juhoti yajñe vā etad ūrjaṃ dadhāti viśvo devasya netur iti sāvitram, marto vurīta sakhyam iti pitṛdevatyam, viśvo rāya iṣudhyatīti vaiśvadevam, dyumnaṃ vṛṇīteti bārhaspatyam, puṣyasā iti pauṣṇam, sārasvataḥ svāhākāraḥ sarvadevatyā vā eṣā ṛk tasmād eṣaikā satyaudgrabhaṇaṃ paribabhūva sarvābhyo devatābhyo yajña ālabhyā ity āhuḥ sarvadevatyā vā eṣā ṛk, yad etayā ṛcaudgrabhaṇaṃ juhoti sarvābhyo vā etad devatābhyo yajñam ālabhate, anuṣṭubho vā etasyāḥ satyās trīṇy aṣṭākṣarāṇi padāny ekaṃ saptākṣaram, yat saptākṣaraṃ tasya catvāry akṣarāṇy ekasmin pada upayanti trīṇy ekasmin yatra catvāry upayanti sā jagatī yatra trīṇi sā triṣṭub yad aṣṭākṣaraṃ tena gāyatrī yad anuṣṭup tenānuṣṭup sarvair evāsya chandobhir hutaṃ bhavati chandaḥpratiṣṭhāno vai yajñas, chandaḥsu vāvāsyaitad yajñaṃ pratiṣṭhāpayām akaḥ svāhākāreṇa khalu vā eṣā paṅktiḥ pāṅkto yajñaḥ paṅktiprāyaṇaḥ paṅktyudayanaḥ paṅktiprāyaṇam evāsya yajñaṃ paṅktyudayanam akar atho vāg vai chandāṃsi vācaṃ vā etan madhyata āptvāvarunddhe tasmād iyaṃ vāṅ madhyato vadati madhyato hīyaṃ vāk prajāpatir vai svāṃ duhitaram adhyaid uṣasam, tasya retaḥ parāpatat te devā abhisamagachanta tasmād dīkṣito na dadāti na pacati, athainam abhisaṃgachante tad udagṛbhṇan, tad audgrabhaṇasyaudgrabhaṇatvam, tena yajñam atanvanta yajño yad agre vyabhavat sa tredhā vyabhavat sa vā ṛkṣv eva tṛtīyenāśrayata sāmasu tṛtīyena yajuḥṣu tṛtīyena yā vā asya priyā tanūr āsīt tayā yajur aśrayata, uccair ṛcā kriyata uccaiḥ sāmnopāṃśu yajuṣā yajñasya hy atra priyā tanūs, yad yajuṣoccaiḥ kuryād yajñasya priyāṃ tanvam uddhṛtāṃ kuryāt, abrahmavarcasī syān nagnaṃbhāvukaḥ"
  },
  {
    "reference": "MS_3,6.6",
    "page": "III,59",
    "text": "vratam upehi vratya // iti vrataṃ hy etasya vratena yajñaḥ saṃtatas, vratenaiva yajñaṃ saṃtanoti, abhyardho vā ṛksāme yajñād āstāṃ tayor yau mahimānā āstāṃ tā apanidhāya yajñam upāvartetām, tau mahimānā ahorātre abhavatām, tayor vā etad rūpaṃ yat kṛṣṇājinasya yañ śuklaṃ tad ahno rūpam, yat kṛṣṇaṃ tad rātres tau vā etan mahimānā anvārabhate saṃpāraṇāya saṃ mā pārayatā iti, ahorātre mithunaṃ samabhavatām, tayos tejo 'pākrāmat tat kṛṣṇaṃ prāviśat tad vā etad anvārabhate dyāvāpṛthivī mithunaṃ samabhavatām, tayor vīryam apākrāmat tat kṛṣṇaṃ prāviśat tad vā etad anvārabhate yathā vā idaṃ nāvaṃ pāraṃ tariṣyann ārohaty evaṃ vā etad ṛksāme ārukṣat te enam ā yajñasyodṛcaḥ saṃpārayatas, yato vai lomāni kṛṣṇājinasya tato yajñas, yato yajñas tato devatās, yad bahirlomaṃ paryūrṇuvītāntarhito dīkṣito yajñāt syāt, yad antarlomam antarhito yajño devatābhyas, dve viṣūcī pratimucye anantarhito dīkṣito yajñād bhavati, anantarhito yajño devatābhyas, yady ekaṃ syād antaṃ pratibhujet tenaiva tad ubhayam āpnoti havir vai dīkṣitas, yad anyatra kṣṛṇājinād āsīta yathā haviḥ skannam evaṃ syād yathā haviṣe skannāya prāyaścittim ichaty evam asmai prāyaścittim icheyus, chandāṃsi ca vā eṣa devatāś cābhyārohati tāny enam īśvarāṇi pratinudas, yad āha namas te astu mā mā hiṃsīr iti namaskāro vā eṣas, apratinodāya devatā vai yajñasya śarma yajño yajamānasya yad āha viṣṇoḥ śarmāsi śarma me yacheti devatā vā etad yajñasya śarmākar yajñaṃ yajamānasya prorṇute prāvṛta iva hi dīkṣitas, atho etad iva hi dīkṣitasya rūpaṃ yat prāvṛtam, tasmāt prorṇute vāsaḥ paridhatte sarvadevatyaṃ vai vāsaḥ sarvābhir vā etad devatābhir ātmānaṃ pariśrayanti"
  },
  {
    "reference": "MS_3,6.7",
    "page": "III,59",
    "text": "yajñasya vai sṛṣṭasyolbam anvalambata tad vāsaḥ kṣaumam abhavat tasmāt kṣaumeṇa dīkṣayanti yajñasya sayonitvāya prācīnamātrā patnī dīkṣayanti, indrasya vai prācīnamātrā, indriyaṃ striyāḥ prajā yat prācīnamātrā patnī dīkṣayanti, indriyam asyāṃ dadhāti yonir vai dīkṣitasya dīkṣitavimitam, jarāyu kṛṣṇājinam ulbaṃ dīkṣitavāsas, nābhir mekhalā garbho dīkṣitaḥ svaṃ vā etad yoniṃ dīkṣita āśaye tasmād dīkṣitena dīkṣitavimitān nānṛtubhiḥ kramyam eṣa hy etasya yonis, ato hy eṣo 'dhi prajāyate garbho dīkṣitas, yad ṛta āviḥkurvīta datvanto garbhā jāyeran yad anṛtu smayeta tejo 'sya parāpātukaṃ syāt tasmān nānṛtu smetavyam, tejaso 'parāpātāya, ajāto vai puruṣaḥ sa vai yajñenaiva jāyate sa vai tarhy eva jāyate yarhy adaḥ some krīte prorṇutā ito 'gre prorṇute, atho hy agre puruṣo jāyate sa vai tarhy eva sarvo jāyate yarhy ado 'po 'vabhṛtham abhyavaiti tarhi sa tasmāt sarvo nirmucyate trivṛtā vai stomena prajāpatiḥ prajā asṛjata yat trivṛn mekhalā bhavati prajananāya trivṛd vai vajra udaraṃ vṛtraḥ pāpmā kṣud bhrātṛvyaḥ puruṣasya yan mekhalāṃ paryasyate vajram eva sapatnāya bhrātṛvyāya praharati yaṃ dviṣyāt taṃ tarhi manasā dhyāyet, vajram evāsmai praharati stṛṇuta eva, aṅgiraso vai svaryanto yatra mekhalāḥ saṃnyāsyaṃs tataḥ śaro 'jāyata tasmāñ śaramayī, ūrg vā oṣadhayas, ūrjaṃ vā etan madhyata ātmano dhatte prajānāṃ ca yoktreṇa patnī saṃnahyate mekhalayā dīkṣitas, atho mithunatvāya, ūrdhvaṃ vai puruṣasya nābher medhyam avācīnam amedhyam, yan mekhalāṃ paryasyate medhyasya cāmedhyasya ca vidhṛtyai devatābhyo vā eṣa medhāyātmānam ālabhate yo dīkṣate badhnīta iva vā etad ātmānaṃ yan mekhalāṃ paryasyate tasmād vā etasyānnam annādyam ārta iva hy eṣa baddhas tasmād u baddhasyānnam annādyam, yathā vā iha garagīr evaṃ vā eṣo 'muṣmiṃl loke yo dīkṣitasyānnam atti yajñena tv evāsya tatā unmuktis, havir vai dīkṣitas, yad asya juhuyāt tam eva juhuyāt pramāyukaḥ syāt sarvābhyo vā eṣa devatābhyā āpyāyate yo dīkṣate yad asya juhuyād yajñam asya viduhyāt, upadhīto 'sya yajñaḥ syāt taṃ vā etad āgate kāle sarvaṃ saṃsphītaṃ yajñaṃ devatābhyo duhet tredhā vā etasya pāpmānaṃ vibhajante yo dīkṣate yo 'syānnam atti sa tṛtīyam, yo 'syāślīlaṃ kīrtayati sa tṛtīyam, yā enaṃ pipīlikā daśanti tās tṛtīyam, tasmād vā etasyānnam annādyam, tasmād asyāślīlaṃ na kīrtayitavyam, tasmād dīkṣitavāso 'bhartavyam atra hi tāḥ pipīlikā yā enaṃ daśanti"
  },
  {
    "reference": "MS_3,6.8",
    "page": "III,59",
    "text": "svāhā yajñaṃ manasā // iti manasā yajñam abhigachanti tata eva yajñam ālabdha svāhā divaḥ svāhā pṛthivyāḥ iti dyāvāpṛthivī vā anv antarikṣaṃ yajña upaśritas tata eva yajñam ālabdha svāhoror antarikṣād iti, antarikṣaṃ vai yajñas, yadi vāto yadi vā paśavas tata eva yajñam ālabdha svāhā vātāt parigṛhṇāmi svāheti, ayaṃ vāva yaḥ pavata eṣa yajñas tam evālabdha vācaṃ yachati yajñaṃ vā etad yachati yad vācaṃ visṛjed yajñaṃ visṛjet tad āhuḥ punar dīkṣayitvā vāg yantavyeti yat punar dīkṣayed āhutīr atirecayet, vaiṣṇavīm anūcya vāg yantavyā viṣṇur vai yajñas, yajñam evālabdha, āgnāvaiṣṇavīm anūcya vāg yantavyā, agnir vai sarvā devatās, viṣṇur yajñas, devatāś caiva yajñaṃ cālabdha sārasvatīm anūcya vāg yantavyā vāg vai sarasvatī vācā yajñaḥ saṃtatas, vācaiva yajñaṃ saṃtanoti bārhaspatyām anūcya vāg yantavyā brahma vai bṛhaspatis, brahmaṇā yajñaḥ saṃhitas, brahmaṇaiva yajñaṃ saṃdadhāti"
  },
  {
    "reference": "MS_3,6.9",
    "page": "III,72",
    "text": "dīkṣito 'yam asā āmuṣyāyaṇaḥ // iti, udvadati vā āha priyo vai devānāṃ dīkṣitas, devebhya evainaṃ prāha trir āha triṣatyā hi devās, atho trayo vā ime lokās, ebhya evainaṃ lokebhyā āvedayati tasmād dīkṣitaṃ dūrāñ śṛṇvanti, ebhyo hy enaṃ lokebhyā āvedayati nakṣatraṃ dṛṣṭvā vācaṃ visṛjate dvau vā ṛtū ahaś ca rātriś ca, anyam eva ṛtuṃ saṃprāpya vācaṃ visṛjate vrataṃ carateti vācaṃ visṛjate vrataṃ hy etasya vratena yajñaḥ saṃtatas, vratenaiva yajñaṃ saṃtanoti daivīṃ dhiyaṃ manāmahā iti yajuṣā hastā avanenikte yajuṣā hi manuṣyā avanenijate vyāvṛttyai brahmaṇaḥ sadevatvāya, atho āpo me dīkṣāṃ net pramuṣṇān iti, annaṃ vai manuṣyebhyā udabībhatsata tad evā manuṣyeṣv adidhīrṣan, tad āpo 'bruvan vayaṃ va etāṃ śundhāma, athopāvartasveti tato 'nnaṃ manuṣyān upāvartanta ta idam annaṃ manuṣyeṣu dhṛtam, tasmād brāhmaṇa āhāryās, āhṛte hastā avanenijīta, annādyasyāvaruddhyai, atho annāya vā etad ātmānaṃ pāvayate ye devā manujātā manoyujā iti vrataṃ vratayati, ete vai devā manujātā manoyujo yad ime prāṇās, eṣā vā asminn etarhi devatā tāṃ prīṇāti tasyāṃ hutaṃ vratayati yad eto 'nyathā vratayet prāṇair enaṃ vyardhayet pramāyukaḥ syāt tvam agne vratapā asīti vadet svapsyant suptvā vā prabudhya yadi vā dīkṣitavādaṃ vadet, agnir vai devānāṃ vratapatis tasmād evādhi vratam ālabhate nottānaḥ śayīta yad uttānaḥ śayīteme lokā yayeyus, nāgner adhi parāṅ paryāvarteta yat paryāvarteta yajñāt paryāvarteta nānyatradīkṣitaṃ dīkṣitavimitānt sūryo 'bhinimrocen nābhyudiyāt, dīkṣitavratam eva tat, yajño vai devānāṃ na samabhavat taṃ bhṛtyā samabhāvayan yad bhṛtiṃ vanute yajñasya saṃbhūtyai rāsveyat someti yad brūyād etāvad asya syān na bhūyas, yad āha, ā bhūyo bhareti, aparimitasyāvaruddhyai devaḥ savitā vasor vasudāveti savitṛprasūta evaitābhir devatābhir upa pratigṛhṇāti, ātmano 'hiṃsāyai vāyur gopās tvaṣṭādhipatiḥ pūṣā pratigrahīteti vāyum evāsāṃ goptāram akas tvaṣṭāram adhipatiṃ pūṣaṇaṃ pratigrahītāram āpo vai yajñas, yad apo dīkṣito 'vagāheta yajñam avakṛśnīyāt, yad āha devīr āpo apāṃ napād iti yad evāsāṃ yajñiyaṃ medhyaṃ tan nākrāmati yad apo dīkṣito 'vagāheta vihradinīḥ syus tasmān nāvagāheta yady avagāheta loṣṭaṃ vimṛṇaṃs taret tam eva setum anusaṃtarati na vai dīkṣitaṃ tarantaṃ devatā anutaranti, araṇibhyāṃ saha tarati sahaiva devatābhis tarati na vai dīkṣitaṃ tarantaṃ yajño 'nutarati rathāṅgena saha tarati sahaiva yajñena tarati"
  },
  {
    "reference": "MS_3,6.10",
    "page": "III,72",
    "text": "iti tṛtīyakāṇḍa āgnāvaiṣṇavaṃ nāma ṣaṣṭhaḥ prapāṭhakaḥ"
  },
  {
    "reference": "MS_3,7.1",
    "page": "III,75",
    "text": "akḷptaṃ vā idam āsīt, diśo vā imā na prājānan, tad devā anyo 'nyasminn aichan, tan nāvindan, te devā aditim abruvan, tvayā mukhenemā diśaḥ prajānāmeti sābravīt, bhāgo me 'stv iti vṛṇīṣvety abruvan, sābravīt, maddevatyam eva prāyaṇīyam asat, maddevatyam udayanīyam, mām evānuprāyātha mām anūdayātheti sa eṣa ādityaś carus, aditiṃ vā etad anuprayanty aditim anūdyanti tato vā imā diśaḥ prājānan pathyāṃ yajati imām eva tena diśaḥ prājānan yad agnim imāṃ tena yat somam imāṃ tena yat savitāram imāṃ tena yad aditim iyaṃ vā aditis, ūrdhvā vā asyā dik, ūrdhvām eva tena diśaṃ prājānan, tato vā akalpata, akḷptasya vai kḷptyai prāyaṇīyas tad ya evaṃ vidvān prāyaṇīyena carati kalpate kalpante hāsmā ṛtavas tato vā imā diśo 'nvapaśyan yat pathyāṃ yajati, imām eva tena diśam anvapaśyan yad agnīṣomau cakṣuṣī vā agnīṣomau, anu tābhyāṃ samapaśyan yat savitāram, savitṛprasūtā evemā diśo 'nvapaśyan yad aditim iyaṃ vā aditis, asyāṃ vai pratiṣṭhāya devā yajñam atanvata yat prathyāṃ yajati vāg vai pathyā vācam evāvarunddhe yad agnim, devatās tena yat somam, yajñaṃ tena yat savitāram, prasūtyai yad aditim ādityā vā imāḥ prajās tā evāvāruddha tā ādyā akṛta yad vai yajñasyāntaryanti tac chidram, tena yajñaḥ sravati tena yajamāno 'gnaye samavadyati, agnir vai samiṣṭis, agniḥ pratiṣṭhitiḥ samiṣṭyā eva pratiṣṭhityā agniṃ prathamaṃ yajaty agnim uttamam, samānī vā eṣā devatā pāṅktatvāya pāṅkto yajñas, yāvān eva yajñas tam ālabdha svastiṃ yajati yajñasya svastyai pathyāṃ yajati vāg vai pathyā vācam evānuprayanti tām uttamām udayanīye yajati vāg vai pathyā vācam evānūdyanti marutvatīḥ pathyāyā ṛco bhavanti devaviśā vai marutas, devaviśām evācīkḷpat tāṃ śāntāṃ kḷptāṃ manuṣyaviśā anukalpante stenabhaviṣṇur havir bhavati"
  },
  {
    "reference": "MS_3,7.2",
    "page": "III,75",
    "text": "juṣāṇenānya ājyabhāgā ijyante 'thātra ṛcobhayato yajati draḍhimne 'śithiratvāya saptadaśa sāmidhenīḥ kāryāḥ pañca ṛtavo dvādaśa māsā eṣa saṃvatsaraḥ saṃvatsarād evādhi yajñamukhaṃ pratanute tad āhuḥ pañcadaśa sāmidhenīḥ kāryās, na saptadaśa saṃvatsarīyasyaivāyanasya saptadaśa kāryāḥ saṃvatsarasyā ṛddhyā iti tan na sūrkṣyam, sapatadaśaiva kāryāḥ prayājavat syāt prāyaṇīyam ananuyājam anuyājavat syād udayanīyam aprayājam ubhayato vā etat prayājānuyājā yajñam abhisaṃdhīyate samāno hy eṣa yajñas, niṣkāṣaṃ ca mekṣaṇaṃ ca nidadhāti tena yajñaḥ saṃtatas, ātmā vai prayājāḥ prayājānuyājā devakṣetram, yajño devakṣetram ākramamāṇaḥ prajām antariyād yad anuyājān antariyāt prayājavat syāt prāyaṇīyam anuyājavat, anuyājavat syād udayanīyaṃ prayājavat payasi prāyaṇīyaḥ syāt payasy udayaṇīyas, apāṃ vā etañ śukriyam apām eva śukriyam avarunddhe paśavo vai śukriyam, paśūn evāvarunddhe, atho prāyaṇe ca vāvāsmā etad udayane ca paśūn dadhāti, ādityaḥ prāyaṇīyaḥ syād āditya udayanīyas, iyaṃ vā aditis, asyāṃ vā etad yajñamukhena pratitiṣṭhati, asyām upariṣṭāt, yatra vai yajñasyārdhe 'gre samṛddhaṃ kriyate kriyamāṇaṃkriyamānaṃ ha vā asya samṛdhyate saṃsthāpyaṃ prāyaṇīyam, yajñasya samṛddhyai yāḥ prāyaṇīye 'nuvākyās tā udayanīye yājyāḥ syus, yā udayanīye 'nuvākyās tāḥ prāyaṇīye yājyāḥ syuḥ pathaḥ pratiprajñātyai, atho anusaṃtatyai yad ato 'nyathā kuryuś chambaṭkuryuḥ"
  },
  {
    "reference": "MS_3,7.3",
    "page": "III,75",
    "text": "iyaṃ vai kadrūs, vāk suparṇī chandāṃsi sauparṇāni gāyatrī triṣṭub jagatī sā vai kadrūḥ suparṇīm ātmānam ajayat sābravīt somam āhara tenātmānaṃ niṣkrīṇīsveti sā chandāṃsi praiṣyat, amutaḥ somam āharata tena mā niṣkrīṇīteti tato jagaty udapatat sā paśubhiś cāgachad dīkṣayā ca tasmāt paśavā iti jagatīm āhus tasmād yadā paśūn vindate 'tha dīkṣate tatas triṣṭub udapatat sā dakṣiṇayā cāgachat tapasā ca tasmāt triṣṭubho loke dakṣiṇā dīyante tasmād u madhyaṃdine tapas tapanīyam iti tato gāyatry udapatat sā somam āharat tam āhriyamāṇaṃ sāmigandharvo viśvāvasur āmuṣṇāt sa tisro rātrīr upahṛto 'vasat tasmāt tisro rātrīḥ krīto vasati te 'bruvan punar yācāmahā iti te devā abruvan, strīkāmā vai gandharvās, vācam eva saṃbhṛtya yathā yoṣid anapakṣeyatameva tayā niṣkrīṇāmeti taṃ vai nirakrīṇan, tasmād āhus, vāg vai somakrayaṇī vācaṃ vā etad gavā niṣkrīṇātīti te 'bruvan, anv ṛtīyāmahā iti tām anv ārtīyanta tad anṛtasya janma tad ya evaṃ vidvānt satyānṛtāṃ vācaṃ vadati na hainaṃ druṇāti te 'bruvan vihvayāmahā iti tāṃ vyahvayanta gāthāṃ devā agāyan brahma gandharvā avadan, sā devān upāvartata tasmād vivāhe gāthā gīyate tasmād gāyant striyāḥ priyas tad ya evaṃ vidvān gāthāṃ gāyan hastaṃ gṛhṇāti saṃ hi jīryataḥ sarvam āyur itas, nārtiṃ nītas tad āhus, ā vai sā punar agachat, naiva kiṃ cana somakrayaṇīti"
  },
  {
    "reference": "MS_3,7.4",
    "page": "III,75",
    "text": "śundha somam āpannaṃ nirasya // iti brūyāt, grasitaṃ vā etat somasya yad āpannam, grasitam ete somasya niṣkhidanti ye somaṃ vicinvanti tasmāt somavikrayiṇo bahu krīṇanto bahu vindamānāḥ kṣodhukās, grasitaṃ hy ete somasya niṣkhidanti, āsmāko 'sīti, abhitsāra evāsyaiṣa śukras te grahā iti śukram evāsya gṛhṇāti, abhi tyaṃ devaṃ savitāram iti savitṛprasūta eva gṛhṇāti, atichandasā gṛhṇāti sarvāṇi vai chandāṃsy atichandāḥ sarvair evainaṃ chandobhir gṛhṇāti varṣma vā eṣā chandasām, varṣmainaṃ samānānāṃ gamayati pañcabhir gṛhṇāti pāṅkto yajñas, yāvān eva yajñas tam ālabdha, ekaikām utsarjaṃ mimīte, ayātayāmnyāyātayāmnyaiva mimīte, etāvatī vā āsām ekaikasyā vīryam āpyate tasmād imāḥ kāmaṃ prasārayati kāmaṃ pratyañcati daśa kṛtvo mimīte daśākṣarā virāṭ, virājam evāpnoti, atho vairājāḥ paśavaḥ paśūn evāvarunddhe dvir gṛhṇāti dve hi savane yāvān vai somo gṛhītaḥ sa yajamānasya yam abhyūhati sa sadasyānām, prajābhyas tvety abhy·hati gotrādgotrād dhi prasarpanti, oṣadhayo vai somas, aparimitaṃ jīvanam, yat parimitaṃ gṛhṇīyāt parimitaṃ jīvanaṃ syāt, atha yad abhyūhaty aparimitasyāvaruddhyai yajamāno vai prajāpatiḥ prajā aṃśavas, yat somam upanahyati prajānāṃ vā etat prāṇam upanahyati yad āha prajās tvānuprāṇantv iti prāṇam āsu dādhāra kṣaumam upanahyati, auṣadhaṃ vai kṣaumam oṣadhayaḥ somasya yoniḥ sva evainaṃ yonau dadhāti yajño yad agre devānām agachat taṃ rakṣāṃsy ajighāṃsan, sa devatā vyavāsarpat sarvadevatyaṃ vai vāsas, yat kṣaumam upanahyati sarvābhir vā etad devatābhir yajñād rakṣāṃsy apahanti, atho sarvābhir eva devatābhir yajñaṃ samardhayati"
  },
  {
    "reference": "MS_3,7.5",
    "page": "III,81",
    "text": "caturgṛhītam ājyaṃ bhavati catuṣpādo vai paśavaḥ paśūn evāvarunddhe hiraṇyam avadhāya juhoti, āgneyaṃ ghṛtam agnijaṃ hiraṇyam, satanūr eva satejā hūyate, eṣā vā agneḥ priyā tanūr yad ghṛtam, tejo hiraṇyam, yad dhiraṇyam avadhāya juhoti, agner vā etat priyāṃ tanvaṃ tejasā samardhayati, atho rūpāṇy eva grāhayati paśavo vai ghṛtam, reto hiraṇyam, yad dhiraṇyam avadhāya juhoti paśuṣu vā etad reto dadhāti tasmād anasthakād retaso 'sthānvantaḥ paśavaḥ prajāyante baddhena juhoti tasmāt paśūnāṃ garbhā aprapādukāḥ prapādukāḥ paśūnāṃ garbhāḥ syur yad abaddhena juhuyāt, jūr asīti yad vāva javata ittham asā3d ittham asā3d iti tad asyā jūtvam, dhṛtā manaseti manasā hi vācaṃ dādhāra juṣṭā viṣṇavā iti yajñāyaivaināṃ juṣṭāṃ viṣṇave 'kas tasyās te satyasavasaḥ prasava iti vācā hi prasūtaṃ kriyate tanvo yantram aśīya svāheti, āśiṣam evāśāste śukram asi candram asīty uddharati svargasya lokasya samaṣṭyai vāg vai somakrayaṇī śāsti vāvainām etat tasmāt prajāḥ sṛṣṭvā prajāyante vatso jātaḥ stanam ichati stanaṃ kumāra ichati cid asīti yad vāva cikitsata ittham asā3d ittham asā3d iti tad asyāś cittvam, manāsīti yad dhi manasā manyate yan manasābhigachati tad vācā vadati dhīr asīti yad vāva dhyāyatīittham asā3d ittham asā3d iti tad asyā dhītvam, dakṣiṇāsīti yat svid vācā dīyate tad asyā dakṣiṇātvam, yajñiyāsīti vāg ghi yajñiyā kṣatriyāsīti yaṃ hi vāg juṣate sa kṣatriyas, aditir asy ubhayataḥśīrṣṇīti yat svid ādityaḥ prāyaṇīya āditya udayanīyas tad asyā ubhayataḥśīrṣatvam, sā naḥ suprācī supratīcī bhaveti suprācī hy eṣā prāyaṇīye supratīcy udayanīye"
  },
  {
    "reference": "MS_3,7.6",
    "page": "III,81",
    "text": "yat karṇagṛhītayā krīṇīyād vārtraghnī syāt, yañ śṛṅgābhihitayā manuṣyadevatyā yat padi baddhayā pitṛdevatyā yad abaddhayāyatā syāt, yad āha mitras tvā padi badhnātv iti mitrasyaivaināṃ pāśena yachati pūṣādhvanaḥ pātv iti, iyaṃ vai pūṣā, iyam evāsyā adhvānaṃ saṃbharati, indrāyādhyakṣāyeti, indro vai devānām ojiṣṭhas tam evāsyā adhyakṣam akar anu tvā mātā manyatām anu piteti, anumata evainaṃ mātrā pitrā bhrātrā sakhyā krīṇāti sā devi devam achehīti devī hy eṣā devaḥ somas, indrāya somam iti, indrāya hy eṣā somam achaiti rurdras tvāvartayatv iti rudram evāsyāḥ parastād dadhāti svasti somasakhā punar ehīti pratyakṣam evālabdha rudrāya vā etat paśūn apidadhāti yad āha rudras tvāvartayatu yad āha svasti somasakhā punar ehīti svastim evāsyai punar āvṛttāyai dadhāti vāg vai somakrayaṇī sā devarūpāṇi praviśati yad āha vasvy asi rudrāsīti, idam asīdam asīti vāg vainām etad āha yadyad bhavati yad vā etat kiṃca vadaty etāṃ vā etad āptvāvarunddhe ṣaṭ padāny anu niṣkrāmati ṣaḍ vā ahāni vāg vibhajyate na vai ṣaṣṭham ahar vāg ativadati sarvā vai ṣaṣṭhe 'han vāg āpyate yāvaty eva vāk tām āpnoti dakṣiṇenārdhena dakṣiṇam ardham anu niṣkrāmati tasmād dakṣiṇena hastenānnam adyate tasmād dakṣiṇo 'rdha ātmano vīryavattaras tasmād dakṣiṇam ardhaṃ vayāṃsy anu paryāvartante saptame pade juhoti sapta chandāṃsi chandāṃsi vāk, yāvaty eva vāk tām āhutyāptvāvarunddhe sapta chandāṃsi sapta hotrāḥ sapta grāmyāḥ paśavaḥ paśūṃs tān evāvarunddhe bṛhaspatiṣ ṭvā sumne ramṇātv iti brahma vai bṛhaspatis, brahmaṇaivaināṃ yachati rudro vasubhir ācaka iti rudram evāsyā vasubhir ākartāram akaḥ pṛthivyās tvā mūrdhann ājigharmīti, eṣa vai pṛthivyā mūrdhā yad devayajanam iḍāyās pada iti gaur vā iḍā tasyā vā etat padam, ghṛtavati svāheti svāhākāreṇaivaināṃ yachati"
  },
  {
    "reference": "MS_3,7.7",
    "page": "III,81",
    "text": "somavikrayint somaṃ te krīṇāni mahāntaṃ bahv arhaṃ bahu śobhamānam, kalayā te krīṇāni kuṣṭayā te krīṇāni śaphena te krīṇāni padā te krīṇāni // iti gor vā etan mahimānam udācaṣṭe, atho mahayaty evainām atho akṣaraśo vā etad yajñaṃ mimīte suvāṅ nabhrāḍ aṅgāre bambhārā iti, ete vai devānāṃ somarakṣayas, etebhyo vā adhi chandāṃsi somam āharan, tebhya evainām anudiśati, atho yad evātra yajñasyopaśliṣṭaṃ tat parikrīṇīte daśabhiḥ krīṇāti daśākṣarā virāṭ tathā vairājaḥ kriyate, ekādaśabhiḥ krīṇāti daśa vai paśoḥ prāṇās, ātmaikādaśas tathā sarvaḥ kriyate dhenvā krīṇāti, āśiram evāsya krīṇāti, atho vācam eva gṛhṇāti hiraṇyena krīṇāti śukram evāsya krīṇāti, atho teja eva gṛhṇāti vāsasā krīṇāti sarvadevatyam evāsya krīṇāti, ajayā krīṇāti tapa evāsya krīṇāti yatra vā adaś chandāṃsi somam āharaṃs tāni tamasā na prājānan, tato gāyatry ajām ādāyodapatat sā vā ebhyaḥ prārocayat tato vai chandāṃsi somam āharan, tat somaṃ nā ājām iti vāvājā, anaḍuhā krīṇāti vahny evāsya krīṇāti, ṛṣabheṇa krīṇāti sendram eva krīṇāti yad ṛṣabheṇa krīṇīyāt prajāpatinā vikrīṇīta vatsatareṇa sāṇḍena krayyasyendram ahaḥ krīṇāti na prajāpatinā vikrīṇīte mithunābhyāṃ gobhyāṃ krīṇāti mithunam evāsya krīṇāti"
  },
  {
    "reference": "MS_3,7.8",
    "page": "III,81",
    "text": "iti varuṇam evainam akaḥ svayaivainaṃ devatayā samardhayati vaneṣu vy antarikṣaṃ tatāneti vāsasā paryāṇahyati sarvadevatyaṃ vai vāsaḥ sarvābhir vā etad devatābhir yajñaṃ krītaṃ pariśrayati dhūr asi dhvara dhvarantam ity āha rakṣasāṃ dhvarāyai rakṣasāmantarityai vāruṇam asi varuṇas tvottabhnātv iti vāruṇaṃ hy eṣa etarhi varuṇadevatyam, manasācha yanti mahimānam evāsyācha yanti, anasā vahanti tasmād anovāhyam oṣadhayaḥ phalaṃ pacyante śīrṣāhāryam oṣadhayaḥ phalaṃ pacyeran yat somaṃ krītaṃ śīrṣṇā hareyus tasmād girā oṣadhayaḥ śīrṣāhāryaṃ phalaṃ pacyante śīrṣṇā hi somaṃ krītaṃ haranti pracyavasva bhuvanaspatā iti bhūtānāṃ hy eṣa patis, viśvāny abhi dhāmānīti viśvāni hy eṣa dhāmāny abhi pracyavate mā tvā paripariṇo mā paripanthino mā tvā vṛkā aghāyavo vidann iti yatra vā enam ada āhriyamāṇaṃ sāmigandharvo viśvāvasur amuṣṇāt tādṛśebhyo vāvāsmā etad rakṣobhyo bhīṣā svastim akar varuṇo vā eṣa krīto yajamānasya gṛham ohyate sa īśvaro 'śānto yajamānaṃ hiṃsitos, yad āha namo mitrasya varuṇasya cakṣasā iti śamayaty eva śānta evohyate yajamānasyāhiṃsāyai sarvābhyo vā eṣa devatābhyā uhyate yad ekolmukena pratitiṣṭhet pitṛdevatyo 'sya yajñaḥ syāt, agnir mahat samādheyas, agnir vai sarvā devatāḥ sarvābhir vā etad devatābhir yajñam āyantaṃ pratitiṣṭhati, agnīṣomau vā etau saṃbhavatas, yajamānaṃ vā etā abhisaṃbhavetāṃ yajamānasya vā paśūn, tad ya eṣa paśur dhāryate tam eva bhāgadheyam abhisaṃbhavatas, devatā vā etaṃ paśuṃ dhāryamāṇaṃ nābhiprācyavanta, asmin yajña āśaṃsamānād yo 'yam itaras tam agnīṣomā upaprācyavetām, tasmād eṣo 'gnīṣomīyas, agnīṣomābhyāṃ vā eṣa medhāyātmānam ālabhate yo dīkṣate sa vā etenaiva paśūn ātmānaṃ niṣkrīṇīte sthūlaḥ pīvā syāt, ātmano niṣkrītyai tasmād agnīṣomīyasya paśor nāśitavyam, puruṣo hy etenātmānaṃ niṣkrīṇīte tasmād agnīṣomīye saṃsthite yajamānasya gṛhe 'śitavyam, tarhi niṣkrīto 'nṛṇas, vārtraghnaṃ vā etat somo vai vṛtraḥ pūrvedyur vā indro vṛtram ahan pūrvedyur vāvainam etat sṛtvāthāparedyur abhiṣuṇoti varuṇapāśābhyāṃ vā eṣo 'bhidhīyate yo dīkṣate, ahorātre varuṇapāśau yad divā saṃsthāpayed anunmukto varuṇapāśābhyāṃ syāt, naktaṃ saṃsthāpyas, varuṇapāśābhyām evonmucyate, ātmano 'hiṃsāyai"
  },
  {
    "reference": "MS_3,7.9",
    "page": "III,81",
    "text": "yukto 'nyo 'naḍvān bhavati vimukto 'nyas, athātithyaṃ nirvapati yajñasya saṃtatyai patnyā hastān nirvapati patnī vai pārīṇahyasyeśe patnyaiva rātam anumataṃ kriyate yad vai patnī yajñe karoti tan mithunam, mithunatvāya vai patnyā hastān nirvapati, eṣa vai patnyā yajñasyānvārambho yad yajñe karoti, anvārambhāya vai patnyā hastān nirvapati, agnes tanūr asi viṣṇave tveti gāyatrīṃ tena chandasā gṛhṇāti somasya tanūr asi viṣṇave tveti triṣṭubhaṃ tena, atither ātithyam asi viṣṇave tveti jagatīṃ tena, agnaye tvā rāyaspoṣade viṣṇave tveti, anuṣṭubhaṃ tena śyenāya tvā somabhṛte viṣṇave tveti gāyatrī vai śyenaḥ somabhṛt tāṃ vā etat punar ālabhate, ayātayāmnīṃ pāṅktatvāya pāṅkto yajñas, yāvān eva yajñas tam ālabdha, etad vai chandāṃsy agrahīt taiś chandobhir gṛhītair yajñaṃ gṛhṇāti yāvanto vā atithim anvāyanty api teṣāṃ bhāgas, chandāṃsi vā etam amuto 'nvāyanti tebhya eṣa bhāgaḥ krīyate varuṇo vai yajñaḥ krītas, viṣṇuḥ pratataḥ pratato vā etarhi yajñas tasmād vaiṣṇavo navakapālo bhavati trivṛtaṃ vā etad yajñamukhe vyāyātayanti trivṛtā prayanti te vai trayas trikapālās trikapālo vaiṣṇavo devatayā viṣṇuṃ vai devā ānayan vāmanaṃ kṛtvā yāvad ayaṃ trir vikramate tad asmākam iti sa vā idam evāgre vyakramata, athedam athādas tasmāt trikapālo vaiṣṇavaḥ somasya vā etad ātithyaṃ yad ātithyam athavā etad agner ātithyaṃ yad agnā agniṃ manthanti, atho yajñāya vā etat krītāya devatāṃ janayanti, atho teja evāsmai janayanti, atho upasatsu vāvāsmā etad vīraṃ janayanti, ā hāsya vīro jāyate ye vai devāḥ sādhyā yajñam atyamanyanta teṣāṃ vā etad yad atiriktaṃ yajñe kriyate, atiriktaṃ vā etad yajñe kriyate yad agnā agniṃ juhvati yac caṣālād uparyūpasya tad evaināṃ spṛśati saṃsthāpyā3n na saṃsthāpyā3m iti mīmāṃsante yat saṃsthāpayed yajñamukhe yajñaṃ saṃsthāpayet, ātithyaṃ vā upasadāṃ prayājās tānūnaptram āśīs tasmād iḍāntam eva kāryam ātithyaṃ vā upasadāṃ prayājās tasmāt tā aprayājās, upasado vā ātithyasyānuyājās tasmāt tās tisras trayo hy anuyājāḥ śiro vā ātithyam, grīvā upasadas, athaiṣa itaro yajñaḥ saṃhitaḥ prajāpater vā etāni pakṣmāṇi yad aśvavārā asya bhruvā ikṣukāṇḍe yajñamukhaṃ prajāpatis, yajñamukhād evādhi yajñamukhaṃ pratanute, aśvo vai medhyas, yajñas prajāpatiḥ prājāpatyo 'śvas tasmād āśvavāraḥ prastaraḥ kārṣmaryamayāḥ paridhayo bhavanti rakṣasām apahatyai"
  },
  {
    "reference": "MS_3,7.10",
    "page": "III,90",
    "text": "ity uparikāṇḍe saptamaḥ prapāṭhakaḥ"
  },
  {
    "reference": "MS_3,8.1",
    "page": "III,92",
    "text": "satyaṃham // ity eva brūyāt tāṃ vai rudro vyasṛjat, eṣa hi devānāṃ krūratamas tayemāḥ puro 'bhinat, agninā vai sa tās tejasābhinat tasmād agniḥ prathama ijyate yad anyāṃ devatāṃ pūrvāṃ yajed avīryavatīḥ syus, aṣṭau kṛtvo juhvāṃ gṛhṇāti catur upabhṛti pūrvārdho hīṣoḥ samāhitatamaḥ sakṛt parāṅ atikrāmati sakṛd dhy eveṣuḥ parācy apatat, atikramyāśrāvayati yajñasyābhijityai yad anatikramyāśrāvayed anabhijito 'sya yajñaḥ syāt sruveṇopasado juhoti purāṃ vā eṣa jitānām anvārohas, ekām ekāhaṃ juhoty ekām ekāham ekāṃ hi ta ekāham ajayann ekām ekāham, tisra upasado juhoti trayo vā ime lokās, eṣāṃ lokānām abhijityai, agninā vai mukhena devā imāṃl lokān anvavāyann upasadbhir asurān parāṇudya, agninā vā etan mukhena yajamāna imāṃl lokān anvavaity upasadbhir bhrātṛvyaṃ parāṇudya yāḥ sāyam anuvākyās tāḥ prātar yājyāḥ syus, yāḥ prātar anuvākyās tāḥ sāyaṃ yājyāḥ syus tathobhayīr vīryavatīr bhavanti"
  },
  {
    "reference": "MS_3,8.2",
    "page": "III,92",
    "text": "sīda hotaḥ // ity evāha caturvratas tisras, catvāri hīṣoḥ parṇāni trivratas tisras triṣandhir hīṣuḥ śṛṅgaṃ śalyaḥ kulmalam, dvivratas tisras, dviṣandhir hīṣuḥ śalyaś ca kulmalaṃ ca, ekavratas tisras, ekā hy eveṣus, eṣā vai parovarīyasī dīkṣā kanīyo vratam upaiti jyāyāṃsaṃ lokam abhijayati, ekavratas tisras, dvivratas tisras trivratas tisras, caturvratas tisras, eṣā vā utkrāmantī svargakāmasya, uttaramuttaraṃ śvaḥśvaḥ śreyān bhavati ya evaṃ veda yad dvādaśāgniṣṭomasyopasadaḥ syur aśāntā nidaheyus, yat tisro 'hinasya yathā garīyān bhāra uṣṇihāṃ niśṛṇāty evaṃ tat tat tisra evāgniṣṭomasyopasadaḥ kāryā dvādaśāhinasya savīryatvāya"
  },
  {
    "reference": "MS_3,8.3",
    "page": "III,92",
    "text": "śataṃ mahiṣān kṣīrapākam odanaṃ varāham indra emuṣam // iti tad vai devā yajñam avindan yad vai tad yajñam avindaṃs tad devāyajanasya devayajanatvam, yad devayajanam ichanti yajñam ichanti yad vindanti yajñaṃ vindanti yad vāva yajamāno joṣayate tad devayajanam, yajñaṃ vāvaitad yajamāno joṣayate, asurāṇāṃ vā iyam agra āsīt, yāvan niṣadya parāpaśyaṃs tad devānām, te devāḥ salāvṛkīm abruvan yāvad iyaṃ triḥ samantaṃ paryeti tad asmākam iti sā vā imāṃ triḥ samantaṃ paryait tad vai devā imām avindanta tad vedyā veditvam, viṣṇuṃ vai devā ānayan vāmanaṃ kṛtvā yāvad ayaṃ trir vikramate tad asmākam iti sa vā idam evāgre vyakramata, athedam athādas tad vai devā iha mām avindanta tad vedyā veditvam, sarvā vā iyaṃ pṛthivī vedis, iyaṃ mekhalam iti tv evāsyā yajamānaḥ parigṛhṇīte yāvadyāvad vai yajamāno vedyāḥ kurute tāvatāttāvattāt pṛthivyā jayati tasmān mahatī kāryā jyāyasījyāyasī devāś ca vā asurāś cāspardhanta tad yat kiṃcāsurāṇāṃ svam āsīt tad devā vedyāvindanta tad vedyā veditvam, teṣāṃ yat priyaṃ vasv āsīt tenāpādhāvann anena cin mucyāmahā iti tad devā uttaravedyāvindanta tad uttaraṃ vai śreyo 'vidāmahīti tad uttaravedyā uttaraveditvam, tad ya evaṃ vidvān vediṃ cottaravediṃ ca kurute 'bhipūrvam eva sapatnasya bhrātṛvyasya vasu vedo vṛñjāna eti"
  },
  {
    "reference": "MS_3,8.4",
    "page": "III,97",
    "text": "triṃśad yasyā jaghanaṃ yojanāny upasthā indraṃ sthaviraṃ bibharti // iti yad vāva prācīnapravaṇaṃ tad devayajanam, prāñcaṃ hi taṃ śayānam avidan, atha yat prācīnapravaṇam udīcīnāpanataṃ tad yajeta yaḥ kāmayetobhayor lokayor ṛdhnuyām iti, ubhayor vā etal lokayos, ubhayor eva lokayor ṛdhnoti, atha yasya devayajanasyottarād anyad devayajanaṃ tad yajeta yaḥ kāmayetābhi mottaro yajño named iti, etad vā uttarāvan nāma devayajanam abhy enam uttaro yajño namati, atha yasya devayajanasya madhyato bahulā oṣadhayas tat paśukāmo yajeta paśavo vā oṣadhayaḥ paśumān bhavati yat samaṃ pratiṣṭhitaṃ tad gataśrīr yajeta pratiṣṭhitaṃ vā etat pratiṣṭhita eṣa yo gataśrīs tad evainaṃ pratiṣṭhāpayati pāpo hi sa tataḥ pracyavamānas, atha yasya devayajanasyāpaḥ purastāt tad yajeta yaḥ kāmayetābhi mottaro yajño named iti, etad vai purohavir nāma devayajanam abhy enam uttaro yajño namati, atha yasya devayajanasya panthāḥ purastād iriṇaṃ vā karto vā bhrātṛvyavān yajeta, etad vā āptaṃ devayajanaṃ sadevam, yad dhi devayajanād devayajanam uñśiṃṣed bhrātṛvyāya lokam uñśiṃṣet, atha yasya devayajanasyāhavanīyād anyāḥ prācīr āpo dhāvanti gārhapatyād anyāḥ pratīcīs tad yajeta yaṃ talpe vā pātre vā mīmāṃseran, anuṣakto hi vā eṣa pāpmanā, athaitan mīmāṃsante, etad vai vyāvṛttaṃ pāpmanā pāpmanaivainaṃ vyāvartayanti yad vai yajñaḥ saṃtiṣṭhate prācīnam asya samṛddham eti pratīcīnaṃ vyṛddham, paśavo vai yajñasya samṛddham āpaḥ khalu vai paśavas, yat pratyaṅṅ avabhṛtham abhyaveyād yajñasya vyṛdhyena vyṛdhyeta, atha yat prāṅ avabhṛtham abhyavaiti yajñasya vā etat samṛdhyena samṛdhyate yat tryunnataṃ tad bhrātṛvyavān yajeta yasyāhavanīyaṃ ca havirdhānaṃ cāntaronnatam, yasya havirdhānaṃ ca sadaś cāntaronnatam, yasya sadaś ca gārhapatyaṃ cāntaronnatam ato vai viṣṇur imāṃl lokān udajayat, viṣṇor evojjitam anv imāṃl lokān ujjayati praibhyo lokebhyo bhrātṛvyaṃ nudate, atha yasya devayajanasya dakṣiṇata unnataṃ tad bhrātṛvyavān yajeta, etāṃ vai diśaṃ devā asurān praṇudya svargaṃ lokam āyan, athaibhyo 'mum ādityaṃ paridhiṃ paryadadhur apunarābhāvāya, etāṃ vā etad diśaṃ yajamāno bhrātṛvyaṃ praṇudya svargaṃ lokam eti, athāsmā amum ādityaṃ paridhiṃ paridadhāty apunarābhāvāya sthale yajeta yaḥ kāmayetobhayeṣāṃ devamanuṣyāṇāṃ prakāśaṃ gacheyam iti prakāśo vai nāmaitad devayajanam ubhayeṣāṃ devamanuṣyāṇāṃ prakāśaṃ gachati, abhiśasyamānaṃ yājayet parokṣaṃ guhā vane parokṣaṃ pṛṣṭhāny apeyuḥ parokṣaṃ vā eṣa yam abhiśaṃsanti parokṣam evāsmād guhā pāpīyāṃ vācaṃ karoti, atha yasya hotā prātaranuvākam anubruvann agnim apaḥ sūryaṃ tāni paśyet tad brahmavarcasakāmo yajeta brahmavarcasaṃ vā agnis, brahmavarcasam āpas, brahmavarcasam asmā ādityo brahmavarcasam eva saṃdadhāti brahmavarcasī bhavati, atha yasya devayajanasyānyāanyā madhyato bahulā oṣadhayas, ato vā aṅgirasaḥ paśūn asṛjanta tat paśukāmo yajeta, atha yasya devayajanasya madhyata unnatam ato vā aṅgirasaḥ svargaṃ lokam āyan, tat svargakāmo yajeta nirvaske 'bhicaran yajeta yathaivaitaṃ nirṇayaty evaṃ taṃ nirṇayati yam abhicarati yat kāryam iva syāt tad yajeta yaḥ kārya iva syāt, ātmā vai devayajanam, karoty evainam, ye yuvāna ārṣeyā ṛtvijo vahnayas tad devayajanam, tasmād āhus, yuvaivārtvijīnā iti, agnir vāva devayajanam, tad ya evaṃ vidvān yatraiva kvacāgnim ādhāya yajate devayajana eva yajate"
  },
  {
    "reference": "MS_3,8.5",
    "page": "III,97",
    "text": "yad vā asyā yajñiyaṃ medhyaṃ yat sadevaṃ tad utkramyātiṣṭhad antarā devāsurānt saṃyatānt siṃhīrūpam iva bhūtvā te 'vidus, yatarān vā iyam upāvartsyati ta idaṃ bhaviṣyantīti tasyāṃ vā ubhaya aichanta sā nānyatarāṃścanopāvartata tāṃ devā apāśāsus, upa nā āvartasveti sābravīt, bhāgo me 'stv iti vṛṇīṣvety abruvan, sābravīt, mām eva parvām agner vyāghārayāt sa yatkāmo māṃ vyāghārayāt tam eva sa kāmam aśnuvad iti tāṃ devāḥ pūrvām agner vyāghārayan, tato devā abhavan parāsurās tad ya evaṃ vidvān etāṃ pūrvām agner vyāghārayati bhavaty ātmanā parāsya bhrātṛvyo bhavati yad vai tad utkramyātiṣṭhad antarā devāsurānt saṃyattānt siṃhīrupam iva bhūtvā sā vā uttaravedis taptāyanī me 'sīti taptā hi te tām avindanta vittāyanī me 'sīti vittā hi te tām avindanta, avatān mā nāthitam iti nāthitāṃ hi sā tān āvat, avatād vyathitam iti vyathitāṃ hi sā tān āvat, etadetad vā etayā devā asurāṇām avindanta, etadetad evaitayā yajamāno bhrātṛvyasya vṛṅkte, agne aṅgiro yo 'syāṃ pṛthivyām adhyasīti ya evaiṣu triṣu lokeṣv agnayas tān evāvarunddhe vider agne nabho nāma yattā iti nabho hi nāma so 'gnir āsīt, jānudaghnaṃ kheyameta, avatī vā asyāḥ pṛthivyā jīvaṃ yajñiyam, tad evāvarunddhe siṃhīr asi mahiṣīr asīti siṃhīrūpam iva hi tan mahiṣīrūpam iva bhūtvātiṣṭhat, devebhyaḥ śundhasva devebhyaḥ śumbhasveti devebhya evaināṃ śundhanti devebhyaḥ śumbhanti niḥsārayati yad evāsyā udghnantaḥ krūram akraṃs tad akrūram akas tan niḥsārayati, indraghoṣās tvā purastād vasubhiḥ pāntv iti, etaddevatyā vā imā diśas, yathādevatam evaināṃ praukṣīt, ato vai devā asurān manasā vinudya svargaṃ lokam āyan, ta etā devatā antato 'dadhatāsurāṇām ananvagbhāvāya, ato vā etad yajamāno bhrātṛvyaṃ manasā vinudya svargaṃ lokam eti sa etā devatā antato dhatte bhrātṛvyasyānanvagbhāvāya te 'kāmayanta sapatnaṃ bhrātṛvyaṃ sahemahīti siṃhīr asi sapatnasāhī svāheti tam eva tena kāmam āśunuvata sapatnaṃ bhrātṛvyaṃ sāḍhvā te 'kāmayanta paśavo naḥ syur iti siṃhīr asi rāyaspoṣavaniḥ svāheti tam eva tena kāmam āśnuvata sapatnaṃ bhrātṛvyaṃ sāḍhvā paśūn bhittvā te 'kāmayanta prajānaḥ syād iti siṃhīr asi suprajāvaniḥ svāheti tam eva tena kāmam āśnuvata siṃhīr asy ādityavaniḥ sajātavaniḥ svāheti, ādityābhir hi sā prajābhiḥ saha te 'kāmayanta devā no yajñaṃ vidyur iti siṃhīr asi, āvaha devān devāyate yajamānāya svāheti tam eva tena kāmam āśnuvata bhūtebhyas tvety uddiśati devā hy eva bhūtās, yatra vā ado 'gnir hotrād bhīṣāpākrāmat sa sarveṣu bhūteṣv avasat, yāṃ paśuṣv avasat tām anāchinnastukasyāntarāśṛṅgam avasat, yāṃ vanaspatiṣu pūtudrau yām oṣadhīṣu tāṃ sugandhitejane yat saṃbhārānt saṃbharati yad evātrāgner nyaktaṃ tat saṃbharati yāni vā ado 'gnir asthāny adhūnuta sa pūtudrur abhavat, yan māṃsaṃ tad guggulu yat pūyitam upaśliṣṭaṃ sa sugandhitejanas, yad ete saṃbhārā bhavanti yad evātrāgner nyaktaṃ tasyāvaruddhyai viśvāyur asi pṛthivīṃ dṛṃheti, eṣāṃ hy ete lokānāṃ vidhṛtyai paridhīyante dhruvakṣitir asi, antarikṣaṃ dṛṃheti, antarikṣaṃ hi yajñas, acyutakṣid asi divaṃ dṛṃheti divam evainam ajīgamat, agner bhasmāsi, agneḥ purīṣam asīti, agner hy etad bhasmāgneḥ purīṣam, devapātraṃ vā uttaravedi devebhyo devapātraṃ procyam, vaibhrājā devās, yad āha vibhrāḍ bṛhat pibatu somyaṃ madhv iti devebhyo vā etad devapātraṃ prāha pra vasīyasaḥ pātram āpnoti brāhmaṇaṃ tu pātre na mīmāṃseta yaḥ pātriya iva syāt"
  },
  {
    "reference": "MS_3,8.6",
    "page": "III,97",
    "text": "bhūpataye svāhā bhuvanapataye svāhā bhūtānāṃ pataye svāhā // iti bhāgadheyaṃ vāvaiṣām etat prīṇāty evainān atho haviṣā vā etat skannena dvitīyām āśiṣam avarunddhe, etad dha sma vā āhāruṇa aupaveśiḥ kim u sa yajñena yajeta yo haviṣā skannena dvitīyām āśiṣam avarundhaṃ na vidyād iti tad dvitīyām evaitenāśiṣam avarunddhe"
  },
  {
    "reference": "MS_3,8.7",
    "page": "III,97",
    "text": "ihādya somapītaye // iti ya eva devā yajñiyās tān havirdhānā āsādayati tāṃ śvo bhūte 'bhiyajate daṇḍo vā etad auparo vaṣaṭkāreṇa nirahan yac chadir abhinidadhāti, apihityā achidratvāya viṣṇoḥ pṛṣṭham asīty ada eva viṣṇo rarāṭam asīty ada eva viṣṇoḥ śipre sthā itīme eva mukhato vā etat svayā devatayā śiro yajñasya saṃbharati viṣṇoḥ syūr asīti tasmād idaṃ śiraḥ ṣoḍhāviṣkṛtam, pra tad viṣṇuḥ stavate vīryeṇeti prāṅ uktramya vadati, ato vai viṣṇur imāṃl lokān udajayat, viṣṇor evojjitim anv imāṃl lokān ujjayati praibhyo lokebhyo bhrātṛvyaṃ nudate"
  },
  {
    "reference": "MS_3,8.8",
    "page": "III,97",
    "text": "devasya tvā savituḥ prasava iti savitṛprasūta evainām ādatte, aśvinor bāhubhyām iti, aśvinau vai devānām adhvaryuḥ pūṣṇo hastābhyām iti devatābhir eva, abhrir asi nārir asīti krūram iva vā etad yad abhriḥ śamayaty eva, idam ahaṃ rakṣaso grīvā apikṛntāmīty āha rakṣasāṃ dhvarāyai rakṣasām antarityai, idam ahaṃ some samāno yo 'samāno 'rātīyati tasya grīvā apikṛntāmīti samāno vā hy asamāno vārātīyati sarvam evaitayā paryāpat prāṇā vā uparavāḥ śiro havirdhānam, śīrṣan vā ime prāṇās tasmād dhavirdhāne, antar vā ime śīrṣan prāṇās tasmād antar, catvāro vā ime śīrṣan prāṇās tasmāc catvāraḥ saṃtṛṇṇāḥ paraḥ saṃtṛṇṇā hi paraḥ prāṇās, vidhṛtā upariṣṭāt, vidhṛtā hīma upariṣṭāt prāṇāḥ pūrvārdhe vā ime mukhasya prāṇās, etat khalu vai havirdhānasya pūrvārdhaṃ yad dakṣiṇaṃ havirdhānam, tasmād dakṣiṇe havirdhāne bṛhann asi bṛhadrāyā iti devā hy eva bṛhat, bṛhatīm indrāya vācaṃ vadeti, aindro hi yajñas, rakṣohaṇaṃ valagahanam ity āha rakṣasāṃ dhvarāyai rakṣasām antarityai vaiṣṇavīm iti viṣṇur hi yajñas, asurā vā etān valagān devebhyaḥ prāṇeṣu nyakhanan, tān bāhumātre 'nvavindan, tasmād bāhumātraṃ kheyam, yad vāva kṛtyā yañ śaphaṃ yad abhicaritaṃ tad etad udvapati prāṇā vā uparavās yad avasiñcati tasmād ima udanvantaḥ prāṇāḥ prāṇā vā uparavās, yad avastṛṇāti tasmād ime lomaśāḥ prāṇās, atha yad avasiñcaty ava ca stṛṇāti mastiṣko vā eṣa kriyate hanū adhiṣavaṇe śiro havirdhānam, śīrṣan vā ime hanū tasmād dhavirdhāne, antar vā ime śīrṣan hanū tasmād antar ime vā ete yat saṃtṛndyād ime eva saṃtṛndyāt tat saṃpādye eva dvyaṅgulam antarā kāryam, dvyaṅgulaṃ hīdam antarā vai nākeva śiro havirdhānam, pṛṣṭham āgnīdhram udaraṃ sadaḥ prāṅ hi yajñaḥ saṃhitas, hanū adhiṣavaṇe jihvādhiṣavaṇam, grāvāṇo dantās, mukhato vā etat prajāpateḥ somaṃ pibanti, indro vai vṛtram ahan, sa imāṃ prāviśat taṃ devatāḥ praiṣam aichan, tan nāvidan, taṃ bhūtāny upāravanta yo no 'dhipatir abhūt tan na vindāmā iti tad uparavāṇām uparavatvam, yat tad upāravanta tac caturdhāvastād evaichan, ekadhā paro 'nvavindan, tasmāc caturdhāvastāt, ekadhā paras, yad uparavān anumṛśati, indriyasyāvaruddhyai"
  },
  {
    "reference": "MS_3,8.9",
    "page": "III,97",
    "text": "pṛthivyai tvā, antarikṣāya tvā dive tveti prokṣati, eṣā hy eṣāṃ lokānāṃ vidhṛtyai mīyate triḥ prokṣati triṣatyā hi devās, atho trayo vā ime lokās, ebhya evaināṃ lokebhyaḥ praukṣīt, annaṃ vai yavās, ūrg udumbaras, yad yavamatībhiḥ prokṣati, ūrjā vā etad annaṃ samardhayati, ṛkṣaṃ vā amedhyam āpo havis, yad avasiñcati medhyam evainat karoti, ṛkṣaṃ vā amedhyam, yad avastṛṇāti medhyam evainat karoti pitṛdevatyaṃ vai nikhātam amedhyam anyadevatyam asyāḥ khalu vā imā uttamārdha oṣadhayas, yad avastṛṇāti, asyā evainām uttamārdhe minoti, anikhātaivābhūt, annaṃ vai yavās, ūrg udumbaras, yad yavam avāsyati, anne vā etad ūrjaṃ dadhāti na hy annam ṛta ūrjo dhinoti no hy ūrg ṛte 'nnād dhinoti nitānas tvā māruto nihantv iti mano vai nitānaḥ prāṇā mārutās, mitrāvaruṇau dhruveṇa dharmaṇeti mitram evaināṃ dādhāra varuṇaḥ kalpayati vidhṛtyai ca khalu vā eṣāṃ prajānāṃ kḷptyai ca mīyate mitrāvaruṇau vai devānāṃ dharmadhārayau daivaṃ vā etad dharmam adīdharatām, yad audumbarī brahmavaniṃ tvā kṣatravaniṃ paryūhāmīti, āśīr evaiṣā brahma dṛṃha kṣatraṃ dṛṃheti, āśiṣa evaiṣa parigrahas, ghṛtena dyāvāpṛthivī āpṛṇeti ghṛtenaiva dyāvāpṛthivī vyunatti, udaraṃ vai sadas, ūrg udumbaras, yad audumbarī, ūrjaṃ vā etan madhyata ātmano dhatte prajānāṃ ca prajāpater vā etad udaraṃ yat sadaḥ prājāpatya udgātā tasmād udgātānvārabhate yajamāno vā audumbarī varṣiṣṭhā kāryā varṣmainaṃ samānānāṃ gamayati viśvajanasya chāyāsīti chadir abhinidadhāti gotrādgotrād dhi prasarpanti, udaraṃ vai sadas, yad anyenānyena saṃminoti tasmād udaram anyenānyenāmena saṃtatas, udaraṃ vai sadas, yad anūcīnaṃ minuyāt parācīnaṃ jagdham atīyāt, atha yat tiraścīnaṃ minoti tasmāj jagdhaṃ sarvāṇy aṅgāny anuveti prajā vā etat samīcīnaṃ minoti samīcīr enaṃ prajā abhisamāvartate saṃyāta iva sa bhavati samānaṃ sāṃkāśinaṃ kāryam, samānā hīme prāṇās, yaṃ dviṣyāt tasyākṣṇayā minuyāt prāṇān asya mohayati pramāyuko bhavati yadi kāmayeta varṣet parjanyā iti nīcaiḥ sado minuyāt, vṛṣṭim eva niyachati yadi kāmayeta na varṣet parjanyā ity uccaiḥ sado minuyāt, vṛṣṭim evāpāgrahīt, navachadir agniṣṭome syāt tejasā trivṛtā saṃmitam, pañcadaśachadir ukthye pañcadaśena vajreṇa saṃmitam, saptadaśachadir atirātre saptadaśo vai prajāpatiḥ prājāpatyā rātrir ānuṣṭubhī yajñakratūnām evaiṣā vyāvṛttiḥ prācīnavaṃśaṃ havirdhānaṃ minoti, ūrdhvā hi dyauḥ prācīnavaṃśam āgnīdhram ūrdhvaṃ hy antarikṣam, tiraścīnavaṃśaṃ sadas tiraścī hīyam, yajuṣā havirdhānaṃ minoti niruktā hi dyaus, yajuṣā sadas, niruktā hīyam ayajuṣāgnīdhram aniruktam iva hy antarikṣam ardham āgnīdhrasyāntarvedi minoty ardhaṃ bahirvedi, ardhaṃ hy antarikṣasyāsmiṃl loke, ardham amuṣmin"
  },
  {
    "reference": "MS_3,8.10",
    "page": "III,97",
    "text": "ity uparikāṇḍe asurāṇāṃ nāma aṣṭamaḥ prapāṭhakaḥ samāptaḥ"
  },
  {
    "reference": "MS_3,9.1",
    "page": "III,112",
    "text": "yajño vā eṣa saṃkrāmann eti prāyaṇīyād adhy ātithyam ātithyād adhy upasadaḥ sa upasadbhyo 'dhi prāṅ praṇīyate yad agṛhītvājyāni praṇayeyur apaghnīta yajamānam atha yad gṛhītvājyāni praṇayanti yajñaṃ vā etad yajamāno 'nvārabhate prāñcaḥ somena prayanti prācī patnī pūrvam agnim abhyudaiti somena vā etad rājñābhijayanto yanti yasya vai manuṣyarājo gṛham āgachati tasya vai tarhi tad aiśvarye yadā vai sa tataḥ plāyate 'tha teṣāṃ tat punar bhavati tasmād āhur apivratā iti, api hy eṣāṃ tasmin vratam, somo vā etad rājā gṛhaṃ prāpa tasya vai tarhi tad aiśvarye yadā vai sa tataḥ pracyavate 'tha sa tat tebhyo visṛjate tad vaisarjanānāṃ vaisarjanatvam, tvaṃ soma tanukṛdbhyā iti yad eva tanukṛtaṃ cānyakṛtaṃ cainas tad etenāvayajati dvābhyāṃ gārhapatye juhoti dvipād yajamānaḥ pratiṣṭhityai, āgneyyāgnīdhre, antarikṣam eva prāpyānyad eva rūpam akar vaiṣṇavyā havirdhāne, ada eva prāpya viṣṇur vai yajñas, viṣṇum eva yajñam akar asurā vā etaṃ devānām āditsanta taṃ devā aptuṃ kṛtvāmuṃ lokam aharan yad aptumatyā juhoti, aptum evainaṃ kṛtvāmuṃ lokaṃ haranti sarvebhyo vā eṣa bhūtebhyā āhriyate yat saumyā juhoti manuṣyebhyas tenāhriyate yad aptumatyā pitṛbhyas tena yad āgneyyā devebhyas tena yad vaiṣṇavyā yajñāya tena sarvā vā etat prajā varuṇo gṛhṇāti yat saumyā juhoti manuṣyāṃs tena varuṇān muñcati yad aptumatyā pitṝṃs tena yad āgneyyā devāṃs tena yad vaiṣṇavyā yajñaṃ tena sarvā vā etat prajā varuṇān muñcati, agninā vai mukhena devā imāṃl lokān abhyajanayan gārhapatyenemaṃ lokam āgnīdhreṇāntarikṣam āhavanīyenāmuṃ lokam, tasmāt tredhā agnayā ādhīyante, eṣāṃ lokānām abhijityai, indrāgnī vā aparā agnī agnir aparas, indraḥ pūrvaḥ prajāpatir āhavanīyas tasmād eṣa upopte sādyate, uttaro hi pitā putrāt, uttaro bhrātṛvyād bhavati ya evaṃ veda, agreṇa praṇayed gataśrīḥ śriya eva parigṛhītyai saumyo vai brāhmaṇo devatayā svayaiva devatayā prajā vai paśavo 'ṃśavas, rudra āhavanīyas, yad agreṇa praṇayed rudrāyāsya paśūn apidadhyāt paścād eva prāṅ praṇīyaḥ paśūnāṃ gopīthāya, urv antarikṣaṃ vīhīti, antarikṣadevatyo vā eṣa etarhi pracyuta ito 'prāpto 'mutra, adityāḥ sadā āsīdeti, ādityo vai yajñas, aditiḥ somasya yoniḥ sva evainaṃ yonau dadhāti deva savitar eṣa te somā iti manuṣyeṣu vā eṣa purābhūt, devebhya evainaṃ saṃprādāt, etat tvaṃ deva soma devān upāvṛtā iti devo hy eṣa devān upāvartate, idam ahaṃ manuṣyānt saha rāyaspoṣeṇa prajayā copāvartatā iti, āśiṣam evāśāste namo devebhyaḥ svadhā pitṛbhyā iti namaskāro devānām, svadhākāraḥ pitṛṇām, nir varuṇasya pāśād amukṣīti varuṇapāśād eva nirmucyate, ātmano 'hiṃsāyai svar abhivyakśam iti yajño vai svar yajñam evābhivipaśyati jyotir vaiśvānaram iti, asau vā ādityo jyotir vaiśvānaram agninā vā eṣa tanvaṃ viparidhatte yo dīkṣate, agnī rudras, yad agninā punar yathāyathaṃ tanvaṃ na viparidadhīta rudra enam abhimānukaḥ syāt, yad āha, agne vratapate yā tava tanūr mayy abhūd eṣā sā tvayi, agne vratapate yā mama tanūs tvayy abhūd iyaṃ sā mayīti, agninā vā etat punar yathāyathaṃ tanvaṃ viparidhatte, ātmano 'hiṃsāyai"
  },
  {
    "reference": "MS_3,9.2",
    "page": "III,112",
    "text": "na yūpam achaiṣyatā hotavyam, na hi dīkṣitasyāgnau juhvati vaiṣṇavīm anūcyāchetyas, vaiṣṇavo hi yūpas tad āhus, hotavyam eva paruṣy eva juhoty āyatanā iti tan na sūrkṣyam, yūpasyaivānte 'gniṃ mathitvātha hotavyam, tat svid ubhayam akar juhoty āha na dīkṣitasyāgnau juhoti, aty anyān agāṃ nānyān upāgām iti, atī hy anyān eti nānyān upaiti, arvāk tvā parebhyaḥ paro 'varebhyo 'vidam iti, arvāg ghy enaṃ parebhyaḥ paro 'varebhyo vindati taṃ tvā juṣāmahe devayajyāyā iti, etaṃ hy eṣa juṣate juṣṭaṃ viṣṇavā iti yajñāyaivainaṃ juṣṭaṃ viṣṇave 'kar viṣṇave tveti paryanakti havirbhūtam evainaṃ vṛścati, atho abhighṛtam eva ya itthaṃ vetthaṃ vā hurṇo medhāt so 'pāvṛttas, ya ṛjur ūrdhvaśalkaḥ sa vāva medham upasthitas, ya ṛjur upariṣṭād upāvanatas, yo 'dhiśākhyo yoniḥ sa yo vā asyā adhijāyate sa yonimān iyaṃ hi vanaspatīnāṃ yoniḥ paruṣi vraścyas, yad aparuṣi vṛśced yathā paruṣy avakṛttam evaṃ syāt, anakṣamaṅgaṃ sthāṇur uñśiṣyas, yad akṣasaṅgaṃ sthāṇum uñśiṃṣed vajro bhūtvā yajamānasya paśūn pratihanyāt pañcāratniḥ kāryaḥ paṅktyā saṃmitaḥ ṣaḍaratniḥ kāryā ṛtubhiḥ saṃmitaḥ saptāratniḥ kāryaḥ saptapadayā śakvaryā saṃmitas, aṣṭāratniḥ kāryas, gāyatryā saṃmitas, navāratniḥ kāryas tejasā trivṛtā saṃmitas, daśāratniḥ kāryas, virājā saṃmitas, ekādaśāratniḥ kāryaḥ triṣṭubhā saṃmitas, dvādaśāratniḥ kāryas, jagatyā saṃmitas trayodaśāratniḥ kāryas trayodaśena prajāpatinā saṃmitaḥ pañcadaśāratniḥ kāryaḥ pañcadaśena vajreṇa saṃmitaḥ saptadaśāratniḥ kāryaḥ saptadaśena prajāpatinā saṃmitas, ekaviṃśatyaratniḥ kāryas, ekaviṃśena saṃmitas trayoviṃśatyaratniḥ kāryas trayoviṃśena saṃmitaḥ pañcaviṃśatyaratniḥ kāryaḥ pañcaviṃśena saṃmitaḥ saptaviṃśatyaratniḥ kāryas triṇavena saṃmitas, ekatriṃśadaratniḥ kāryas, ekatriṃśena saṃmitas trayastriṃśadaratniḥ kāryas trayastriṃśena saṃmitas, yāvān puruṣa ūrdhvabāhus tāvān kāryo yadi vā yāvān rathe tiṣṭhan yāvān vai puruṣa ūrdhvabāhuḥ saitasyāvamā mātrā, atha tato varṣīyānvarṣīyān eva kāryas, yo bahuśākho bahuparṇaḥ sa kāryas, bhūmna eva bhūmānaṃ hy eṣa etasya jagrāha bhūmānam asya gṛhṇāti bhūmānam asya paśavo 'nūpatiṣṭhante"
  },
  {
    "reference": "MS_3,9.3",
    "page": "III,112",
    "text": "oṣadhe trāyasvainam ity āha trātyā eva svadhite mainaṃ hiṃsīr iti vajro vai svadhitis, vajrād vāvāsmā etad antardadhāti, ahiṃsāyai yo vā etasyābhihatasyāgre śakalaḥ parāpatati tam asya tejo 'nvapakrāmati yat taṃ punar āharati satejastvāya prāñcaṃ prahāpayati medham evainam anuparyāvartayati vajro vai yūpas tasmād vā ime lokā nīryamāṇād bibhyati, īśvaro hy eṣo 'śānto nīryamāṇa imāṃl lokān hiṃsitos, yad āha divam agreṇa mā hiṃsīr antarikṣaṃ madhyena pṛthivyāḥ saṃbhava bhrājaṃ gacheti śamayaty eva śānta eva nīryate, eṣāṃ lokānām ahiṃsāyai sarvasya vā eṣa mitraṃ yo dīkṣitaḥ sa etam ahiṃsīt, īśvarā vanaspatayo 'pidhiṣṇyaṃ bhavitā yad āvraścane juhoti punar evainaṃ prajanayati tasmād āvraścanād bhūyāṃsaḥ prajāyante paśunā saṃmitaḥ kāryas, daśa vai paśoḥ prāṇās, ātmaikādaśas, aṣṭāśrayas, brahmaṇī daśame ātmaikādaśas tathā paśunā saṃmitas, aṣṭāśriḥ kāryas, gāyatryā rūpam, gāyatro hi yūpas, gāyatryā vai patantyā yatra parṇaṃ parāpatat tataḥ parṇo 'jāyata tasmāt parṇamayas, etat khalu vai parṇasya sāraṃ yat khadiras tasmād khādiras, iha vā asā āditya āsīt tam ito 'dhy amuṃ lokam aharan, tad yato 'dhy amuṃ lokam aharan, tasmāj jyotiṣo bilvo 'jāyata tasmād bailvas, brahmavarcasakāmena kāryas, brahmavarcasasya samaṣṭyai, atho jyotiṣaiva tamas tarati, indro vai yatīnt sālāvṛkeyebhyaḥ prāyachat teṣāṃ vā eṣa brahmacārī camasādhvaryur āsīt, yo 'yaṃ hariṇas tasya yaḥ somapītha āsīt sa svajo 'bhavat tasmād dhariṇaḥ svajaṃ svādati somapītho hy asyaiṣa sa yatra camasaṃ nyaubjat tato rohitako 'jāyata tasmād rauhītakas tasmād rohītakerohītake svajaḥ pṛthivyai tvāntarikṣāya tvā dive tveti prokṣati, eṣāṃ hy eṣa lokānāṃ vidhṛtyai mīyate triḥ prokṣati triṣatyā hi devās, atho tripadayaivainaṃ gāyatryā praukṣīt, vajro vai yūpas, annaṃ yavas, yad yavamatībhiḥ prokṣati vajreṇa vā etad annaṃ jayati tejo vai yūpas, eṣa khalu vā oṣadhīnāṃ tejo yad yavas tasmād etaṃ śiśirā oṣadhayo 'nuprāṇanti yad yavam avāsyati tejasi vā etat tejo dadhāti, rkṣaṃ vā amedhyam āpo havis, yad avasiñcati medhyam evainat karoti, ṛkṣaṃ vā amedhyam, yad avastṛṇāti medhyam evainat karoti takṣito vā eṣa nagnas, yañ śakam avāsyati, anagnam evainam akaḥ sva evainaṃ sthāne dadhāti, avṛkṇa evābhūt, ghṛtena dyāvāpṛthivī āpṛṇeti tenaiva dyāvāpṛthivī āpūrayati yajamāno vā agniṣṭhās tejo ghṛtam āntam avichinnam anakti yajamānam eva tejasānakti devas tvā savitā madhvānaktv iti, etad vai devānāṃ madhu yad ghṛtam, savitṛprasūta evainaṃ madhvānakti, indrasya caṣālam asīti, aindraṃ hi caṣālam, supippalā oṣadhīs kṛdhīti, oṣadhīr eva phalaṃ grāhayati tasmād oṣadhayaḥ śīrṣan phalaṃ gṛhṇanti divam agreṇottabhāna, antarikṣaṃ madhyenāpṛṇa pṛthivīm upareṇa dṛṃheti, eṣāṃ hy eṣa lokānāṃ vidhṛtyai mīyate tā te dhāmāny uśmasi gamadhyā ity avadadhāti vaiṣṇavyā vaiṣṇavo hi yūpaḥ svayaiva devatayā viṣṇoḥ karmāṇi paśyateti saṃkalpayati saṃmitatvāya brahmavaniṃ tvā kṣatravaniṃ paryūhāmīti, āśīr evaiṣā brahma dṛṃha kṣatraṃ dṛṃheti, āśiṣa evaiṣa parigrahas, apo 'nupariṣiñcati dhṛtyai"
  },
  {
    "reference": "MS_3,9.4",
    "page": "III,112",
    "text": "apaścāddaghvānnaṃ bhūyāsam // iti, apaścāddaghvānnaṃ bhavati"
  },
  {
    "reference": "MS_3,9.5",
    "page": "III,121",
    "text": "sādhyā vai devā āsan, atha vai tarhi nānyāhutir āsīt te devā agniṃ mathitvāgnā ajuhavus te vai tayaivāhutyā paśūnt sṛṣṭvātha paśum ālabhanta yad agniṃ mathitvāgnau juhoti tayā vā etad āhutyā paśūnt sṛṣṭvātha paśum ālabhante, atho paśavo vā etad ālabdhā yad devatāṃ janayanti, atho teja evāsmai janayanti, agner janitram asīti, āyatanam iva vā etat kriyate vṛṣaṇau sthā iti reta evaitad dadhāti na hi tasya reto dhīyate yasyaitau na bhavatas, urvaśy asīti vāg vā urvaśī purūravā asīti prāṇa eva tan mithunam āyur asīti samanakti tasminn eva mithune reto dadhāti gāyatram asi triṣṭub asi jagad asīti chandobhir evainaṃ prajanayati sāvitrīṃ prathamām anvāha prasūtyai savitṛprasūtā hi prajāḥ prajāyante, atha dyāvāpṛthivīyām api hi dyāvāpṛthivyoḥ paśuṣu dyāvāpṛthivī hi paśavo 'nuprajāyante gāyatrīr anvāha gāyatro hy agnir gāyatraṃ chandas, aparimitā anvāha, aparimitā hy agnes tanvas, agninā vā anīkenendro vṛtram ahan, tasya samāsṛptasya bhītasya yatra vyārdhyata tato dhūmno 'sṛjyata tasmād dhūmavatī nānūcyā vyṛddhā hi sā rakṣasām ananvavajayāya paridhayaḥ paridhīyante yat samayā paridhīn praharet tad anu rakṣāṃsi yajñam avajayeyus, agreṇa paridhayaḥ prahṛtyās, rakṣasām ananvavajayāya krūram iva vā etad yajñe kriyate yad agnā agniṃ juhvati yad āha bhavataṃ naḥ samanasau samokasau sacetasā arepasā iti śamayaty eva śānta eva prahriyate yajamānasyāhiṃsāyai sruveṇābhijuhoti saṃjagmānābhyām evābhyāṃ bhāgadheyam apidadhāti yaḥ kūṭo vākarṇo vā kāṇo vā śuṣko vāvartata tasya yātayāmā sa yo 'pannadan malaṃ tat paśūnām āgneyaḥ paśur agniṣṭoma ālabhyas, āgneyo hy agniṣṭomas, aindrāgnaḥ paśur ukthya ālabhyas, aindrāgnāni hy ukthyāni, aindro vṛṣṇiḥ ṣoḍaśiny ālabhyas, aindro vai vṛṣṇis, aindraḥ ṣoḍaśī sārasvatī meṣy atirātra ālabhyā vāg vai sarasvatī vāg anuṣṭub ānuṣṭubhī rātris, yajñakratūnām evaiṣā vyāvṛttis, yathā vai matsyo 'vicito janam avadhūnuta evaṃ vā ete prajāyamānā janam avadhūnvate yas tvā etān evaṃ veda tam etenāvabhūnvate kathaṃ savanāni paśumanti vecheti pṛchet, yad vapayā prātaḥsavane caranti tena prātaḥsavanaṃ paśumat, yat puroḍāśair mādhyaṃdine savane tena mādhyaṃdinaṃ savanaṃ paśumat, yad aṅgais tṛtīyasavane tena tṛtīyasavanaṃ paśumat kiyatā tat paśoś caranti yad vapayā caranti kiyatā tad yat puroḍāśaiḥ kiyatā tad yad avadānais, rūpeṇa tat paśoś caranti yad vapayā caranti, ātmanā tad yat puroḍāśaiḥ śarīreṇa tad yad avadānaiḥ kasmai paśuḥ pratyaṅ niyujyate, udaṅ praṇīyate dakṣiṇata upasādyate prāṅ hūyate, iti pṛchet, yat pratyaṅ niyujyate, imāṃ tena diśam abhijayati yad dakṣiṇatas, upasādyata imāṃ tena yat prāṅ hūyate, imāṃ tena yad udaṅ praṇīyate manuṣyalokaṃ tenābhijayati yad dakṣiṇata upasādyate pitṛlokaṃ tena yat prāṅ hūyate devalokaṃ tena yad āhutyā ūrdhvo dhūma udayate svargaṃ tena lokam, yad iḍopahūtaṃ pratyaṅ haranti, imaṃ tena lokam, sarvā vā imā diśaḥ paśuyājy abhijayati sarvāṃl lokān, sarvā evāsyemā diśo 'bhijitā bhavanti sarve lokāḥ"
  },
  {
    "reference": "MS_3,9.6",
    "page": "III,121",
    "text": "athaitā āpriyaḥ prajāpatiḥ prajāḥ sṛṣṭvā riricāno 'manyata sa etā āprīr apaśyat tābhir ātmānam āprīṇīta yajño vai prajāpatis, yad etā āpriyo bhavanti yajñam evaitābhir yajamānā āprīṇīte vapayā vai paśor devāḥ prātaḥsavane svargaṃ lokam āyan yad vapayā prātaḥsavane caranti vapayā vā etat paśor yajamānaḥ prātaḥsavane svargaṃ lokam eti te vai svaryanto 'sthāni śarīrāṇy adhūnvata yad aṅgais tṛtīyasavane caranti, asnāṃ śīrīṇāṃ niṣkrītyai paśuṃ snapayanti yad evāsyābhinniṣaṇṇaṃ śamalam amedhyaṃ tañ śundhanti paśum upākṛtyāgniṃ manthanti paśūnām avaruddhyai dvau vai vajrau ghoro 'nyaḥ śivo 'nyas, yaḥ śuṣkaḥ sa ghoras, ya ārdraḥ sa śivas, vajreṇa khalu vai vīryaṃ kriyate varjaṃ vā etad ādatte vīryāya, iṣe tveti, iṣa evainam upāvir asīti, upa hy eṣo 'vati, upo devān daivīr viśaḥ prāgur iti, etā vai daivīr viśo yat paśavas, vahnaya uśijā iti, ete vai vahnaya uśijo yad ṛtvijaś ca dhiṣṇyāś ca bṛhaspate dhārayā vasūnīti brahma vai bṛhaspatis, brahmaṇaivaināṃ yachati havyā te svadann iti svaditam evainam ālabhate deva tvaṣṭar vasu raṇā iti tvaṣṭā hi rūpāṇi vikaroti revatīr amedhyam iti paśavo vai revatīs, yachaty evainām, devasya tvā savituḥ prasava iti savitṛprasūta evainām ādatte, aśvinor bāhubhyām iti, aśvinau vai devānām adhvaryuḥ pūṣṇo hastābhyām iti devatābhir eva dvau vai pāśau ghoro 'nyaḥ śivo 'nyas, yo yajñiyaḥ sa ghoras, yo 'yajñiyaḥ sa śivas, ṛtasya tvā devahaviḥ pāśeneti ya eva yajñiyaḥ pāśas tenainam ālabhate pratimuñcāmīti, abhi hi manuṣyā dadhati, amuṣmai tvā juṣṭam iti yasyā eva devatāyai paśur ālabhyate tasyā enaṃ juṣṭam akar dharṣā mānuṣā iti manuṣyā hi dhārayanti śuṣko vā eṣo 'medhyas, yat paśuṃ niyunakti, ubhā evainau medhyau karoti pratyañcaṃ niyunakti pratyañco hi paśavo medham upatiṣṭhante prāṇeṣu vā etasya devatā upasthitās, yat paśuṃ niyunakti pratīcīr evāsmai devatā niyunakti, adbhyas tvauṣadhībhyā iti, adbhyo hy eṣa oṣadhībhyo juṣṭaṃ prokṣāmīti yasyā eva devatāyai paśur ālabhyate tasyā enaṃ juṣṭam akar anu tvā mātā manyatām anu piteti, anumata evainaṃ mātrā pitrā bhrātrā sakhyālabhate, anumānāvaha devān devāyate yajamānāyeti devatābhya evainaṃ nirdiśati, apāṃ perur asīti, apāṃ hy eṣa peruḥ svāttaṃ sad dhavir āpo devīḥ svadantv iti svaditam evainam ālabhate, atha yad upa gṛhṇāty upa ca siñcati sarvata evainaṃ medhena samardhayati saṃ te vāyur vātena gachatām iti vātam evāsya prāṇam anvavārchati saṃ yajatrair aṅgānīti yajñiyam evainam akaḥ saṃ yajñapatir āśiṣeti yajamānam eva yajñasyāśiṣā samardhayati śiro vā āghāras, ātmā havis, yad āghāram āghāryaṃ paśunā samanakti, ātman vā etañ śiro yajñasya pratidadhāti vajro vai svarus, vajraḥ svadhitis, yat svadhitinānakti vajreṇaivainaṃ stṛṇute yāktā tayā śṛtasyāvadyati havirbhūtā vā eṣā haviṣaiva haviṣo 'vadyati"
  },
  {
    "reference": "MS_3,9.7",
    "page": "III,121",
    "text": "agninā vai mukhena devā imāṃl lokān abhyajayan yat paryagniṃ karoti, agninā vā etan mukhena yajamāna imāṃl lokān abhijayati rakṣāṃsi vā etaṃ jighāṃsanti yat paryagniṃ karoti rakṣasām apahatyai triḥ paryagniṃ karoti trayo vā ime lokās, ebhyo vā etal lokebhyo yajñād rakṣāṃsy apahanti cātvālam api paryeti, eṣā vā agnīnāṃ yoniḥ skandati vā etad dhavir yad viścotati yad vilipyate, agnir vai sarvā devatās, atra vai sāpi devatā yasyā ālabhyate yat paryagniṃ karoti tām evainad gamayati kiyad vāhaitat paśoḥ kiyad vā yat prayājās, etarhi khalu vai sarvo yarhy āprītas tasmād āśrāvyopapreṣyati devatābhyo vai pūrvam āśuśravat, atha vā atra paśor āśrāvayati tasmād āśrāvyopapreṣyati, ubhaye vā etaṃ badhyamānam anubadhyante ye grāmyāḥ paśavo ye cāraṇyās, ye badhyamānam anu badhyamānā anvaikṣanta manaseti yaj juhoti teṣāṃ vā eṣonmokṣā yan na juhuyād anunmuktāḥ syus, urv antarikṣaṃ vīhīti, antarikṣadevatyo vā eṣa etarhi rakṣāṃsi vā etaṃ jighāṃsanti pracyutam ito 'prāptam amutra, agniṃ purastād dharanti rakṣasāṃ parāṇuttyai rakṣasām apahatyai, atho havyāya vā etat praṇīyamānāya devatāḥ purastād dharanti, agniṃ purastān nidadhāti, askannatvāya paśor vai māraṇāyānīyamānasyāhavanīyaṃ medhyo 'bhyupakrāmati yo vai tarhi paśum anvārabhate taṃ yajñasyāśīr gachati yad āha revati predhā yajñapatim āviśeti yatra vā etat kvaca yajamānaṃ santaṃ yajñasyāśīr gachati vapāśrapaṇībhyām anvārabhate tat svid ubhayam akar uro antarikṣa sajūr devena vāteneti, antarikṣaṃ vai paśavas, vātaḥ prāṇaḥ prāṇān asmin dadhāti tmanāsya haviṣo yajeti devatā eva prīṇāti sam asya tanvā bhaveti punar evainaṃ saṃbhāvayati varṣīyo varṣīyasā iti tena yajamāno vasīyān bhavati yad yajñaṃ paśum āhur yat tam abhimanyante kva tarhi yajño bhavatīti yad āha yajñaṃ yajñapatau dhā iti yajñapatau vā etad yajñaṃ pratiṣṭhāpyātha paśum ālabhante skandati vā etad dhavir yad viścotati yad vilipyate yat tṛṇam upāsyati, askannatvāya pratyañcaṃ saṃjñapayanti pratyañco hi paśavo medham upatiṣṭhante, udīcīnapādam, vyāvṛttyai"
  },
  {
    "reference": "MS_3,9.8",
    "page": "III,121",
    "text": "iti tṛtīyakāḍṇe navamaḥ prapāṭhakaḥ"
  },
  {
    "reference": "MS_3,10.1",
    "page": "III,121",
    "text": "viśvebhyo devebhyaḥ svāhā // ity upariṣṭāt tathāsya ta ubhaye 'varuddhā bhavanti paśor vai māryamāṇasya prāṇāñ śug ṛchati prāṇānt saṃgṛhya vapām upavisṛjet, atmā vapā paśos, ātmann evāsya prāṇān dadhāti dakṣiṇasya pūrvapadasyāvadeyam iti ha smāhur dākṣāyaṇās tathāsya sarvasya paśor avattaṃ bhavatīti svāhordhvanabhasaṃ mārutaṃ devaṃ gachatam iti vapāśrapaṇī anuprāsyati, ūrdhvanabhaso vā ete mārutasya bhāgadheyam, tam evainena gamayati, ime vā ete viṣūcī anuprāsyati, anayor vidhṛtyai"
  },
  {
    "reference": "MS_3,10.2",
    "page": "III,121",
    "text": "puruṣaṃ vai devā medhāyālabhanta tasya medho 'pākrāmat so 'śvaṃ prāviśat te 'śvam ālabhanta tasya medho 'pākrāmat sa gāṃ prāviśat te gām ālabhanta tasya medho 'pākrāmat so 'viṃ prāviśat te 'vimālabhanta tasya medho 'pākrāmat so 'jaṃ prāviśat te 'jam ālabhanta tasya medho 'pākrāmat sa yavaṃ prāviśat te yavam ālabhanta tasya medho 'pākrāmat sa vrīhiṃ prāviśat te vrīhim ālabhanta taṃ vrīhā āpnuvan yad vrīhimayaḥ puroḍāśo bhavati madhyato vā etat paśor medho dhīyate suṣiro vai tarhi paśur yarhi vapām utkhidanti yad vrīhimayaḥ puroḍāśo bhavati, apihityā asuṣiratvāya dvādaśakapālo bhavati dvādaśa māsāḥ saṃvatsaraḥ saṃvatsaram anu paśavaḥ prajāyante prajananāya, ekādaśakapālaḥ kāryas, ekādaśākṣarā triṣṭub aindram etac chando yat triṣṭub aindrāḥ paśavaḥ paśuṣv evāsya paśūn dadhāti devā anyonyasmai paśum ālabhaṃ svargaṃ lokam āyan, te 'manyantānena vai no 'nye lokam anvārokṣyantīti tasya medhaṃ plākṣārayan, sa plakṣo 'bhavat tat plakṣasya plakṣatvam, klomno vai taṃ hṛdayāt plākṣārayan, tasmād etat suṣiram, yat plakṣaśākhāyā avadyati medhād evādhyavadyati pṛṣadājyasyopahatya paraiti // śṛtaṃ haviḥ śamitā // iti śṛtatvāya trir āha triṣatyā hi devās, atho yathedaṃ brāhmaṇebhya odanaṃ pakvaṃ prāhaivaṃ vā etad devebhyo haviḥ śṛtaṃ prāha, uttarataḥ parītyābhighārayati paśūnām avaruddhyai prāṇāpānau vai pṛṣadājyam ātmā hṛdayam, yat pṛṣadājyena hṛdayam anakti madhyato vā etat paśoḥ prāṇāpānau dadhāti somasya vā etad barhir yad barhir atha vā etat paśor yad uttarabarhir barhiḥ śrad vā etad dhavyam akar askannam avikṣubdhaṃ me havyaṃ devatā gachad iti devānāṃ vai sarveṣāṃ manāṃsi gachati paśā ālabhyamāne mano vai manotā yan manotāyā anvāha manāṃsy evaiṣāṃ saṃbhāvayati hato vā eṣa mṛto 'mutra bhūtas, mano vai manotā yan manotāyā anvāha punar evainaṃ saṃbhāvayati"
  },
  {
    "reference": "MS_3,10.3",
    "page": "III,121",
    "text": "hṛdayasyāvadyati manasa eva tenāvadyati, atho yāvān eva paśus tasyāvattaṃ bhavati jihvāyā avadyati vāca eva tenāvadyati, atho etayā hy agrā oṣadhīnāṃ rasaṃ prāśnāti śyenasyāvadyati vakṣasa eva tenāvadyati, atho atra hi sa rasaḥ pratitiṣṭhati doṣṇo 'vadāya pārśvayor avadyati yajñasya parigṛhītyai yakno 'vadyati madhyasyaiva tenāvadyati matasnayor avadyati rūpasyaiva tenāvadyati śroṇyā avadāya gudasyāvadyati tad uttamasyāvadyati, uttamaṃ hy āyus, yad anyasyottarasyāvadyet prāṇam asyāpidadhyāt pramāyukaḥ syāt tasmāt tasyottamasyāvadyati, uttamaṃ hy āyus, hṛdayasyāvadāya jihvāyā avadyati yathāpūrvaṃ vā etat paśum upaiti, atho evam asya sarvasya paśor avattaṃ bhavati, ekādaśa kṛtvo 'vadyati daśa vai paśoḥ prāṇās, ātmaikādaśas tathāsya sarvasya paśor avattaṃ bhavati, ekādaśa vā etāny avadānāni tāni dvirdvir avadyati tad dvāviṃśatis trīṇi tryaṅgāni tat pañcaviṃśatiḥ pañcaviṃśena vai stomena manuḥ prajā asṛjata tan manustomo vā eṣa prajananāya, etad vai sarvasya paśor avattam atha vai prāṇasyāpānasya vyānasya teṣām anavattam, yat tryaṅgāṇām avadyati tenaiva prāṇasyāpānasya vyānasya teṣām avattaṃ bhavati viśvarūpo vai tvāṣṭraḥ paśūn abhyavamat tasmāt paśavo viśvarūpas, abhivānto vai paśuḥ pūyitas tasmāt pṛṣṭīnāṃ majjā nādyaḥ sa vā adhastān na prāpnot, etad vai jīvam, tasmād ato 'vadyati, akṣṇayāṅgānām avadyati paśuṃ vā etad āśroṇayati tasmāt paśavo 'kṣṇayāṅgāni praharanto yanti, āgneyo vai sarvaḥ paśus, atha vā utānyasyai devatāyā ālabhyate yad doṣṇaḥ pūrvārdhād agnaye 'vadyati gudasya madhyataḥ śroṇyā jaghānatas tathāsya sarvasya paśor agnaye 'vattaṃ bhavati tredhā gudaṃ karoti tredhā hy etarhi paśus tryaṅgāṇi samavattam avadānāni yāvān eva paśus tasminn āyur dadhāti tredhā medaḥ karoti medorūpā hi paśavaḥ sarvāṇi vai paśor medyato 'ṅgāni medyanti yāvān eva paśus tasmin medo rūpaṃ dadhāti bahurmaryā yajñakuṇapīti ha smāha yajñavacā rājastambāyanaḥ pra vā ito manuṣyāḥ paśuṃ cyāvayanti nāmutra gachantīti yad dhiraṇyam avadhāya juhoti hiraṇyajyotiṣam evainaṃ svargaṃ lokaṃ gamayati"
  },
  {
    "reference": "MS_3,10.4",
    "page": "III,121",
    "text": "vasāhomaṃ prayauti rasaṃ vā etat prayauti svadhitinā prayauti, etena hītareṣām aṅgānām avadyati tat svid avadānam akar atho vajreṇaivāhutim avarunddhe yūṣa etayānvitaṃ śamayati, ūrg vai raso yūs, ūrjā vā etad rasena paśuṃ samardhayati, atho yāvān eva paśus tasmint saṃdadhāti pārśvenāpidadhāti, ūrjaḥ parigṛhītyai hato vā eṣa mṛto 'mutra bhūtas, yat paśuṃ saṃmṛśati punar evainaṃ saṃbhāvayati havyaṃ pūrvaṃ devatā gamayitvātha śarīram anvārohayitavyam ity āhus, yad āhutīr hutvā paśuṃ saṃmṛśati havyaṃ vā etat pūrvaṃ devatā gamayitvātha śarīram anvārohayati, ardhaṛce juhoti, iyaṃ vā ardhaṛcas, asā ardhaṛcas, antareme antarikṣam antarikṣam imāḥ prajāḥ prajāsv eva rasaṃ dadhāti vanaspatiṃ yajati somo vai vanaspatiḥ saumīr imāḥ prajāḥ prajāsv eva rasaṃ dadhāti prāṇāpānau vai pṛṣadājyam ātmā havis, yat pṛṣadājyaṃ juhoti, ātman vā etat paśoḥ prāṇāpānau dadhāti digbhyo juhoti, imā eva diśo rasena vyunakti prācīm uttamāṃ juhoti prācīm eva diśaṃ punar upāvartante, adhyūdhnīṃ hotre haranti vaiśvadevo vai hotā vaiśvadevīr imāḥ prajās, ūdhaḥ khalu vai prajā anūpajīvanti sarvā evaināḥ payasvinīḥ karoti gudenopayajati prāṇā vai gudaḥ prāṇād adhi prajāḥ prajāyante prajananāya sthavimata upayajati sthavimato hi prajāḥ prajāyante yad aṇimata upayajet prajananam apihanyāt tasmāt sthavimata upayajati, asaṃbhindann upayajati prāṇānām asaṃbhedāya yat saṃbhindyāt prāṇānt saṃbhindyāt, yaṃ dviṣyāt tasya saṃbhindyāt prāṇān asya saṃbhinatti nopayajyam, yad upayajet prāṇān upayajet pramāyukaḥ syāt tad āhus, upayajyam eva prajananaṃ vā upayajas, api ha sa prajāyate ya upayajatīti, ābhāradvājeti ha smāha śucivṛkṣo gaupālāyanaḥ kiṃ tarhi prajā āsan yarhi yajño nānopayaḍbhir āsīt, na prajāḥ prājāyanta nauṣadhayaḥ phalam agṛhṇan yadā vāva yajña upayaḍbhiḥ samabhavad atha prajāḥ prājāyanta, athauṣadhayaḥ phalam agṛhṇan, ekādaśa prayājās, ekādaśānuyājās ekādaśopayajas tat trayastriṃśat trayastriṃśad devatās tā evāsyaitābhir abhīṣṭāḥ prītā bhavanti, etad vā asya paśor anarvāg iṣṭo 'nabhīṣṭo 'bhūt, yāsya mātrā tām enaṃ gamayati svargyo vai sarvaḥ paśus, yad anyatrāhavanīyāj juhuyād asvargyaḥ syāt paśuśrapaṇād agnim āharanti tena svargyaḥ sarvaḥ paśus, yata eva pūrvam avādāt tato 'param avadyati tasmāt samānād yoner nānārūpāḥ paśavaḥ prajāyante yajño vai devānām atyanedat taṃ devā upayaḍbhir apyavapann anatinedāya yad etā upayajo bhavanti yajñam evaitābhir apivapanti, anatinedāya yadāthā vai puruṣaḥ pratyaṅ chidra evaṃ yajñaḥ pratyaṅ chidras taṃ devā upayaḍbhir apyadadhur achidratvāya yad etā upayajo bhavanti yajñam evaitābhir apidadhāti, achidratvāya"
  },
  {
    "reference": "MS_3,10.5",
    "page": "III,121",
    "text": "ye kecārvācīnam ekādaśinyāḥ paśavas tān uttaram ardhaṃ yūpasya niyuñjyāt, raudrā vai paśavas, agnir vidhṛtis, dakṣiṇe havirdhāne somam āsādayanti tathāsya rudraḥ paśūn anabhimānuko bhavati pātreṣu vā aham adhvaryuṃ cānadhvaryuṃ ca vijānāmīti ha smāhāruṇa aupaveśiḥ kati pātrāṇīti pṛchet, dvādaśa pātrāṇi, upāṃśusavanas trayodaśam, yat tan mīmāṃsante pātrā3ṃ na pātrā3m iti mīmāṃsante hi trayodaśaṃ māsam, māsā3 na māsā3 iti pañca prātaḥsavane puroḍāśās, catvāro mādhyaṃdine savane catvāras tṛtīyasavane ito vā etāṃ niramimīta prajāpatir ātmana eva yata evaitāṃ niramimīta tad etair apidhīyate devāś ca vā asurāś cāspardhanta, āyatanavanto 'surā āsann anayatanā devās, ime lokā asurāṇām āyatanam āsan, te devāḥ saṃstambhaṃsaṃstambhaṃ parājayanta, anāyatanā hy āsan, te vai savanāny evāyatanam acāyan, tāni prāviśan, tāni nādhriyanta te vai puroḍāśān eva savanānām āyatanam acāyan, tān niravapan, tāny adhriyanta tato devā abhavan parāsurās tad ya evaṃ vedāyatanavān bhavati bhavaty ātmanā parāsya bhrātṛvyo bhavati tasmād anusavanaṃ puroḍāśā nirupyāḥ savanānāṃ dhṛtyai tasmād anusavanaṃ puroḍāśaḥ prāśyaḥ somapīthasya dhṛtyai ghṛtaṃ vai devā vajraṃ kṛtvā somam aghnan, abhi khalu vā etaṃ ghārayanti yat prāśnīyāt somapīthaṃ hanyāt, yan na prāśnīyāt somapīthena vyṛdhyeta yatrānabhighṛtaṃ tat prāśyaḥ somapīthasya dhṛtyai tan na sūrkṣyam, prāśya eva, indro vai vṛtram ahan, tan na kiṃ canādhinot taṃ puroḍāśa evādhinot tasmāt puroḍāśaḥ prāśyaḥ somapīthasya dhṛtyai pañca prātaḥsavane puroḍāśāḥ puroḍāśaḥ parivāpo dhānāḥ karambhaḥ payasyā sā puroḍāśapaṅktis, dvinārāśaṃsāḥ prātaḥsavane dvinārāśaṃsā mādhyaṃdine savane, ekanārāśaṃsās tṛtīyasavane sā narāśaṃsapaṅktis trīṇi savanāny avabhṛthas, anubandhyā savanānāṃ pañcamī sā savanapaṅktis, eṣā vai sā paṅktir yām āhur brahmavādinas, vettha tāṃ paṅktiṃ yayā na stuvate na śaṃsanti, atha yajñaṃ vahanti, atha yajñaṃ saṃsthāpayantā iti"
  },
  {
    "reference": "MS_3,10.6",
    "page": "III,121",
    "text": "mitrāvaruṇayoḥ payasyā // iti prāṇāpānau vai mitrāvaruṇau prāṇāpānābhyām eva sāyujyam agachat tato devā abhavan parāsurās tad ya evaṃ vedaitair evendriyair vīryair etair mahimabhiḥ sāyujyaṃ gachati bhavaty ātmanā parāsya bhrātṛvyo bhavati dīrghajihvī vai devānāṃ prātaḥsavanam avāleṭ tad vyamādyat sā payasyābhavat tasmāt payasyā vimaditarūpeva maitrāvaruṇī prātaḥsavane syāt prāṇāpānau vai mitrāvaruṇau prāṇāpānau vā etan mukhato yajñasya dhīyete na gudaḥ paryākartavai yad gudaṃ paryākuryād udāvartaḥ prajā hanyāt, rakṣasām ananvavajayāya yūpaḥ purastān mīyate yad agreṇa yūpaṃ paśuṃ hareyus tad anu rakṣāṃsi yajñam avajayeyus, antarāgniṃ ca yūpaṃ ca hṛtyas, rakṣasām ananvavajayāya"
  },
  {
    "reference": "MS_3,10.7",
    "page": "III,121",
    "text": "iti tṛtīyakāṇḍe pātnīvantā nāma daśamaḥ prapāṭhakaḥ"
  },
  {
    "reference": "MS_3,11.1",
    "page": "III,121",
    "text": "ghṛtapruṣā manasā havyam undant svāhākṛtaṃ juṣatāṃ havyam indraḥ"
  },
  {
    "reference": "MS_3,11.2",
    "page": "III,121",
    "text": "hotā yakṣat samidhāgnim iḍaspade 'śvinendraṃ sarasvatīm ajo dhūmro na godhūmaiḥ kuvalair bheṣajaṃ madhuśaṣpair na teja indriyam, payaḥ somaḥ parisrutā ghṛtaṃ madhu vyantv ājyasya hotar yaja hotā yakṣat tanūnapāt sarasvatīm avir meṣo na bheṣajam, pathā madhumad ābharann aśvinendrāya vīryam, badarair upavākābhir bheṣajaṃ tokmabhiḥ payaḥ somaḥ parisrutā ghṛtaṃ madhu vetv ājyasya hotar yaja hotā yakṣan narāśaṃsaṃ na nagnahuṃ patiṃ surāyā bheṣajam, meṣaḥ sarasvatī bhiṣag ratho na candry aśvinor vapā indrasya vīryaṃ badarair upavākābhir bheṣajaṃ tokmabhiḥ payaḥ somaḥ parisrutā ghṛtaṃ madhu vetv ājyasya hotar yaja hotā yakṣad iḍeḍita ājuhvānaḥ sarasvatīm indraṃ balena vardhayann ṛṣabheṇa gavendriyam aśvinendrāya bheṣajaṃ yavaiḥ karkandhubhir madhu lājair na māsaram, payaḥ somaḥ parisrutā ghṛtaṃ madhu vyantv ājyasya hotar yaja hotā yakṣad barhir ūrṇamradā bhiṣaṅ ṇāsatyā bhiṣajāśvinā, aśvā śiśumatī bhiṣag dhenuḥ sarasvatī bhiṣag indrāya duha indriyam, payaḥ somaḥ parisrutā ghṛtaṃ madhu vyantv ājyasya hotar yaja hotā yakṣad duro diśaḥ kavaṣyo na vyacasvatīr aśvibhyāṃ na duro diśā indro na rodasī dughe duhe dhenuḥ sarasvatī śukraṃ na jyotir indriyam, payaḥ somaḥ parisrutā ghṛtaṃ madhu vyantv ājyasya hotar yaja hotā yakṣat supeśasoṣe naktaṃ divāśvinā saṃjānāne supeśasā samañjāte sarasvatyā tviṣim indreṇa bheṣajaṃ śyeno na rajasā hṛdā payaḥ somaḥ parisrutā ghṛtaṃ madhu vītām ājyasya hotar yaja hotā yakṣad daivyā hotārā bhiṣajāśvinendraṃ na jāgṛvi divā naktaṃ na bheṣajaiḥ śūṣaṃ sarasvatī bhiṣak sīsena duha indriyam, payaḥ somaḥ parisrutā ghṛtaṃ madhu vītām ājyasya hotar yaja hotā yakṣat tisro devīr na bheṣajaṃ trayas tridhātavo 'pasas, rūpam indro hiraṇyayam aśvineḍā na bhāratī vācā sarasvatī mahā indrāya duha indriyam, payaḥ somaḥ parisrutā ghṛtaṃ madhu vyantv ājyasya hotar yaja hotā yakṣat tvaṣṭāraṃ rūpakṛtaṃ supeśasaṃ vṛṣabhaṃ naryāpasam, tvaṣṭāram indram aśvinā bhiṣajaṃ naḥ sarasvatīm ojo na jūtir indriyaṃ vṛko na rabhaso bhiṣag yaśaḥ surāyā bheṣajaṃ śriyā na māsaram, payaḥ somaḥ parisrutā ghṛtaṃ madhu vetv ājyasya hotar yaja hotā yakṣad vanaspatiṃ śamitāraṃ śatakratum, bhīmaṃ na manyuṃ rājānaṃ vyāghraṃ namasāśvinā bhāmaṃ sarasvatī bhiṣag indrāya duha indriyam, payaḥ somaḥ parisrutā ghṛtam madhu vetv ājyasya hotar yaja hotā yakṣad agniṃ svāhājyasya stokānām, svāhā medasāṃ pṛthak svāhā chāgam aśvibhyām, svāhā meṣaṃ sarasvatyai svāhā ṛṣabham indrāya siṃhāya sahasa indriyam, svāhāgniṃ na bheṣajai svāhā somam indriyaiḥ svāhendraṃ sutrāmāṇaṃ savitāraṃ varuṇaṃ bhiṣajāṃ patim, svāhā vanaspatiṃ priyaṃ pātho na bheṣajaiḥ svāhā devā ājyapā juṣāṇo agnir bheṣajam, payaḥ somaḥ parisrutā ghṛtaṃ madhu vyantv ājyasya hotar yaja"
  },
  {
    "reference": "MS_3,11.3",
    "page": "III,144",
    "text": "samadhātāṃ sarasvatyā svāhendre sutaṃ madhu"
  },
  {
    "reference": "MS_3,11.4",
    "page": "III,145",
    "text": "kīlālape somapṛṣṭhāya vedhase hṛdā matiṃ janaye cārum agnaye"
  },
  {
    "reference": "MS_3,11.5",
    "page": "III,147",
    "text": "devaṃ barhiḥ sarasvatī sudevam indrāyāśvinā tejo na cakṣur akṣor barhiṣā dadhur indriyam, vasuvane vasudheyasya vetu yaja devīr dvāro aśvinā bhiṣajendraṃ sarasvatī prāṇān na vīryaṃ nasi dvāro dadhur indriyam, vasuvane vasudheyasya vyantu yaja devī uṣāsā aśvinā sutrāmendraṃ sarasvatī balaṃ na vācam āsye uṣābhyāṃ dadhur indriyam, vasuvane vasudheyasya vītām, yaja devī joṣṭrī sarasvaty aśvinendram avadhayan śrotraṃ na karṇayor yaśo joṣṭrībhyāṃ dadhur indriyam, vasuvane vasudheyasya vītām, yaja devī ūrjāhutī dughe sudughendraṃ sarasvatī, aśvinā bhiṣajāvataṃ śukraṃ na jyotiḥ stanayos, āhutī dhatta indriyam, vasuvane vasudheyasya vītām, yaja devā devānāṃ bhiṣajā hotārā indram aśvinā vaṣaṭkāraiḥ sarasvatī tviṣiṃ na hṛdaye matim, hotṛbhyāṃ dadhur indriyam, vasuvane vasudheyasya vītām, yaja devīs tisras tisro devīr aśvineḍā sarasvatī śūṣaṃ na madhye nābhyā indrāya dadhur indriyam, vasuvane vasudheyasya vyantu yaja deva indro narāśaṃsas trivarūthaḥ sarasvatyā, aśvibhyām īyate ratho reto na rūpam amṛtaṃ janitram indrāya tvaṣṭā dadhad indriyāṇi vasuvane vasudheyasya vetu yaja devo devair vanaspatir hiraṇyaparṇo aśvibhyām, sarasvatyā supippala indrāya pacyate madhu, ojo na jūtir vṛṣabho na bhāmaṃ vanaspatir no dadhad indriyāṇi vasuvane vasudheyasya vetu yaja devaṃ barhir vāritīnām adhvare stīrṇam aśvibhyām ūrṇamradāḥ sarasvatyā syonam indra te sadas, īśāyā manyuṃ rājānaṃ barhiṣā dadhur indriyam, vasuvane vasudheyasya vetu yaja devo agniḥ sviṣṭakṛd devān yakṣad yathāyatham, hotārā indram aśvinā vācā vācaṃ sarasvatīm agniṃ somaṃ sviṣṭakṛt sviṣṭā indraḥ sutrāmā savitā varuṇo bhiṣag iṣṭo devo vanaspatiḥ sviṣṭā devā ājyapāḥ sviṣṭo agnir agninā hotā hotre sviṣṭakṛt saho na dadhad indriyam ūrjam apacitiṃ svadhām, vasuvane vasudheyasya vetu yaja"
  },
  {
    "reference": "MS_3,11.6",
    "page": "III,149",
    "text": "indrasyendriyam idaṃ payo 'mṛtaṃ madhu"
  },
  {
    "reference": "MS_3,11.7",
    "page": "III,149",
    "text": "ahaṃ tam asya manasā śivena somaṃ rājānam iha bhakṣayāmi"
  },
  {
    "reference": "MS_3,11.8",
    "page": "III,152",
    "text": "prati prajāyāṃ pratitiṣṭhāmi pṛṣṭhe prati prāṇeṣu pratitiṣṭhāmy ātman dyāvāpṛthivyoḥ pratitiṣṭhāmi yajñe"
  },
  {
    "reference": "MS_3,11.9",
    "page": "III,155",
    "text": "aśvibhyāṃ dugdhaṃ bhiṣajā sarasvatī sutāsutābhyām amṛtaḥ somā induḥ"
  },
  {
    "reference": "MS_3,11.10",
    "page": "III,157",
    "text": "vaiśvānarajyotir bhūyāsaṃ vibhuṃ kāmaṃ vyaśīya bhūḥ svāhā"
  },
  {
    "reference": "MS_3,11.11",
    "page": "III,158",
    "text": "atichandā indriyaṃ bṛhad vaśā vehad vayo dadhuḥ"
  },
  {
    "reference": "MS_3,11.12",
    "page": "III,159",
    "text": "iti tṛtīyakāṇḍe sautrāmaṇīyo nāma ekādaśaḥ prapāṭhakaḥ"
  },
  {
    "reference": "MS_3,12.1",
    "page": "III,160",
    "text": "paro martaḥ paraḥ śvā"
  },
  {
    "reference": "MS_3,12.2",
    "page": "III,160",
    "text": "agnaye svāhā somāya svāhā, apāṃ modāya svāhā vāyave svāhā savitre svāhā tvaṣṭre svāhā bṛhaspataye svāhā, indrāya svāhā mitrāya svāhā varuṇāya svāhā"
  },
  {
    "reference": "MS_3,12.3",
    "page": "III,160",
    "text": "hiṃkārāya svāhā hiṃkṛtāya svāhā krandate svāhā avakrandāya svāhā prothate svāhā praprothāya svāhā gandhāya svāhā ghrātāya svāhā niviṣṭāya svāhā, upaviṣṭāya svāhā saṃditāya svāhā valgate svāhā, āsīnāya svāhā śayānāya svāhā svapate svāhā jāgrate svāhā kūjate svāhā prabuddhāya svāhā vicṛttāya svāhā vijṛmbhamāṇāya svāhā javāya svāhā balāya svāhā, āyanāya svāhā prāyaṇāya svāhā yate svāhā dhāvate svāhā, uddrāvāya svāhā, uddrutāya svāhā śūkārāya svāhā śūkṛtāya svāhā, upasthitāya svāhā saṃhānāya svāhā niṣaṇṇāya svāhā, utthitāya svāhā viṣṭhitāya svāha vivartamānāya svāhā vivṛttāya svāhā vidhūnvānāya svāhā vidhūtāya svāhā śṛṅvate svāhā śuśrūṣamāṇāya svāhā, īkṣitāya svāhā vīkṣitāya svāhā vīkṣamāṇāya svāhā nimeṣāya svāhā yad atti tasmai svāhā yat pibati tasmai svāhā yan mehati tasmai svāhā kurvate svāhā kṛtāya svāhā"
  },
  {
    "reference": "MS_3,12.4",
    "page": "III,160",
    "text": "vibhūr mātrā prabhūḥ pitrā, aśvo 'si hayo 'si, atyo 'si mayo 'si naro 'si, arvāsi saptir asi vājy asi vṛṣāsi nṛmaṇā asi yayur nāmāsi, ādityānāṃ patvānvihi devā āśāpālā etaṃ devebhyo aśvaṃ medhāya prokṣitaṃ rakṣata, iha dhṛtis, iha svadhṛtis, iha ramas, iha ramantām"
  },
  {
    "reference": "MS_3,12.5",
    "page": "III,160",
    "text": "kāya svāhā kasmai svāhā katamasmai svāhā savitre svāhā savitre prasavitre svāhā savitra āsavitre svāhā, adityai svāhā, adityai mahyai svāhā, adityai sumṛḍīkāyai svāhā sarasvatyai svāhā sarasvatyai bṛhatyai svāhā sarasvatyai pāvakāyai svāhā pūṣṇe svāhā pūṣṇe prapathyāya svāhā pūṣṇe naraṃdhiṣāya svāhā tvaṣṭre svāhā tvaṣṭre turīpāya svāhā tvaṣṭre parurūpāya svāhā viṣṇave svāhā viṣṇave śipiviṣṭāya svāha viṣṇave nibhūyapāya svāhā"
  },
  {
    "reference": "MS_3,12.6",
    "page": "III,160",
    "text": "ā brahman brāhmaṇas tejasvī brahmavarcasī jāyatām ā rāṣṭre rājanyaḥ śūra iṣavyo mahāratho jāyatām, dogdhrī dhenus, voḍhānaḍvān āśuḥ saptiḥ sabheyo yuvā puraṃdhir yoṣā jiṣṇū ratheṣṭhās, āsya yajamānasya vīro jāyatām, nikāmenikāme naḥ parjanyo varṣatu phalavatīr nā oṣadhayaḥ pacyantām, yogakṣemo naḥ kalpatām"
  },
  {
    "reference": "MS_3,12.7",
    "page": "III,160",
    "text": "agnaye svāhā somāya svāhā, indrāya svāhā pṛthivyai svāhā, antarikṣāya svāhā dive svāhā digbhyaḥ svāhā, āśābhyaḥ svāhā, urvyai diśe svāhā prācyai diśe svāhā nakṣatrebhyaḥ svāhā nakṣatriyebhyaḥ svāhā, ahorātrebhyaḥ svāhā, ardhamāsebhyaḥ svāhā māsebhyaḥ svāhā ṛtubhyaḥ svāhā, ārtavebhyaḥ svāhā saṃvatsarāya svāhā dyāvāpṛthivībhyāṃ svāhā candramase svāhā sūryāya svāhā raśmibhyaḥ svāhā vasubhyaḥ svāhā rudrebhyaḥ svāhā, ādityebhyaḥ svāhā marudbhyaḥ svāhā viśvebhyo devebhyaḥ svāhā mūlebhyaḥ svāhā śākhābhyaḥ svāhā vanaspatibhyaḥ svāhā puṣpebhyaḥ svāhā phalebhyaḥ svāhā, oṣadhībhyaḥ svāhā"
  },
  {
    "reference": "MS_3,12.8",
    "page": "III,160",
    "text": "prācyai diśe svāhā, arvācyai diśe svāhā dakṣiṇāyai diśe svāhā, arvācyai diśe svāhā pratīcyai diśe svāhā, arvācyai diśe svāhā, udīcyai diśe svāhā, arvācyai diśe svāhā, ūrdhvāyai diśe svāhā, arvācyai diśe svāhā"
  },
  {
    "reference": "MS_3,12.9",
    "page": "III,160",
    "text": "āyuṣe svāhā prāṇāya svāhā, apānāya svāhā vyānāya svāhā samānāya svāhā, udānāya svāhā cakṣuṣe svāhā śrotrāya svāhā manase svāhā vāce svāhā"
  },
  {
    "reference": "MS_3,12.10",
    "page": "III,160",
    "text": "pṛthivyai svāhā, antarikṣāya svāhā dive svāhā sūryāya svāhā candramase svāhā nakṣatrebhyaḥ svāhā, adbhyaḥ svāhā, oṣadhībhyaḥ svāhā vanaspatibhyaḥ svāhā pariplavebhyaḥ svāhā sarīsṛpebhyaḥ svāhā carācarebhyaḥ svāhā"
  },
  {
    "reference": "MS_3,12.11",
    "page": "III,160",
    "text": "asave svāhā vasave svāhā vibhve svāhā vivasvate svāhā gaṇaśriye svāhā gaṇapataye svāhā, abhiṣāhe svāhā, abhibhve svāhā, adhipataye svāhā śūṣāya svāhā saṃsarpāya svāhā candrāya svāhā jyotiṣe svāhā malimlucāya svāhā"
  },
  {
    "reference": "MS_3,12.12",
    "page": "III,164",
    "text": "dharṇasāya svāhā draviṇāya svāhā prasavāya svāhā, upayāmāya svāhā sindhave svāhā samudrāya svāhā kāṭāya svāhā, arṇavāya svāhā sarasvatyai svāhā viśvavyacase svāhā subhūtāya svāhā, antarikṣāya svāhā"
  },
  {
    "reference": "MS_3,12.13",
    "page": "III,164",
    "text": "madhave svāhā mādhavāya svāhā śukrāya svāhā śucaye svāhā nabhase svāhā nabhasyāya svāhā, iṣāya svāhā, ūrjāya svāhā sahase svāhā sahasyāya svāhā tapase svāhā tapasyāya svāhā saṃsarpo 'si, aṃhaspatyāya svāhā"
  },
  {
    "reference": "MS_3,12.14",
    "page": "III,164",
    "text": "savayase svāhā, abhivayase svāhā, ūrdhvavayase svāhā bṛhadvayase svāhā sahīyase svāhā sahamānāya svāhā sāsahaye svāhā sahasvate svāhā, abhīṣāhe svāhā, abhibhve svāhā, abhimātiṣāhe svāhā, abhimātighne svāhā"
  },
  {
    "reference": "MS_3,12.15",
    "page": "III,164",
    "text": "ekasmai svāhā dvābhyāṃ svāhā, ekānnaśatāya svāhā śatāya svāhā, ekaśatāya svāhā vyuṣṭyai svāhā svargāya svāhā"
  },
  {
    "reference": "MS_3,12.16",
    "page": "III,165",
    "text": "upayāmagṛhīto 'si prajāpataye tvā juṣṭaṃ gṛhṇāmi, eṣa te yoniḥ sūryas te mahimā"
  },
  {
    "reference": "MS_3,12.17",
    "page": "III,165",
    "text": "upayāmagṛhīto 'si prajāpataye tvā juṣṭaṃ gṛhṇāmi, eṣa te yonis, candramās te mahimā"
  },
  {
    "reference": "MS_3,12.18",
    "page": "III,165",
    "text": "etaṃ stotar anena pathā punar aśvam āvartayāsi naḥ"
  },
  {
    "reference": "MS_3,12.19",
    "page": "III,165",
    "text": "avir āsīt pilippilā rātrir āsīt piśaṅgilā"
  },
  {
    "reference": "MS_3,12.20",
    "page": "III,167",
    "text": "tau saha caturaḥ padaḥ saṃprasārayāvaḥ svarge loke prorṇuvātām, vṛṣā vām aśvo retodhā reto dadhātu"
  },
  {
    "reference": "MS_3,12.21",
    "page": "III,167",
    "text": "iti tṛtīyakāṇḍe dvādaśaḥ prapāṭhakaḥ"
  },
  {
    "reference": "MS_3,13.1",
    "page": "III,168",
    "text": "dadhikrāvṇo akāriṣam"
  },
  {
    "reference": "MS_3,13.2",
    "page": "III,168",
    "text": "aśvas tūparo gomṛgas te prājāpatyāḥ kṛṣṇagrīva āgneyo lalāṭe purastāt sārasvatī meṣy adhastād dhanvoḥ śyāmaḥ pauṣṇo nābhyām āśvinā adhorāmau bāhvos tvāṣṭrau lomaśasakthau sakthyoḥ sauryayāmau śvetaś ca kṛṣṇaś ca pārśvayos, vāyavyaḥ śvetaḥ puche, indrāya svapasyāya vehat, vaiṣṇavo vāmanaḥ"
  },
  {
    "reference": "MS_3,13.3",
    "page": "III,169",
    "text": "babhrur aruṇababhruḥ śukababhrus te vāruṇās, rohito dhūmrarohitaḥ karkandhurohitas te saumyāḥ śitibāhur anyataḥśitibāhuḥ samantaśitibāhus te bārhaspatyāḥ śitirandhro 'nyataḥśitirandhraḥ samantaśitirandhras te sāvitrāḥ pṛṣatī kṣudrapṛṣatī sthūlapṛṣatī tā maitrāvaruṇyaḥ"
  },
  {
    "reference": "MS_3,13.4",
    "page": "III,169",
    "text": "śuddhavālaḥ sarvaśuddhāvālo maṇivālas ta āśvināḥ śyetaḥ śyetākṣo 'ruṇas te rudrāya paśupataye karṇā yāmās, avaliptā raudrās, nabhorūpāḥ pārjanyāḥ"
  },
  {
    "reference": "MS_3,13.5",
    "page": "III,169",
    "text": "pṛśnis tiraścīnapṛśnir ūrdhvapṛśnis te mārutāḥ phalgūr lohitorṇī balakṣī tāḥ sārasvatyaḥ plīhākarṇaḥ śuṇṭhākarṇo 'dhirūḍhākarṇas te tvāṣṭrāḥ kṛṣṇagrīvaḥ śitikakṣo 'ñjiṣakthas ta aindrāgnāḥ kṛṣṇāñjir alpāñjir mahāñjis ta uṣasyāḥ"
  },
  {
    "reference": "MS_3,13.6",
    "page": "III,169",
    "text": "śilpā vaiśvadevī rohiṇīs tryavayo vāce, avijñātā adityai sarūpā dhātre vatsataryo devānāṃ patnībhyaḥ"
  },
  {
    "reference": "MS_3,13.7",
    "page": "III,170",
    "text": "kṛṣṇagrīvā āgneyāḥ śitibhruvo vasūnām, rohitā rudrāṇām, śvetā avarokiṇa ādityānām, nabhorūpāḥ pārjanyāḥ"
  },
  {
    "reference": "MS_3,13.8",
    "page": "III,170",
    "text": "unnataḥ śitibāhuḥ śitipṛṣṭhas ta aindrābārhaspatyās, unnata ṛṣabho vāmanas ta aindrāvaiṣṇavāḥ śukarūpā vājināḥ kalmāṣā āgnimārutāḥ śyāmāḥ pauṣṇāḥ"
  },
  {
    "reference": "MS_3,13.9",
    "page": "III,170",
    "text": "etā aindrāgnās, dvirūpā agnīṣomīyās, vāmanā anaḍvāha āgnāvaiṣṇavās, anyataenīr maitrīs, vaśā maitrāvaruṇyaḥ"
  },
  {
    "reference": "MS_3,13.10",
    "page": "III,170",
    "text": "kṛṣṇagrīvā āgneyās, babhravaḥ saumyāḥ śvetā vāyavyās, avijñātā adityai sarūpā dhātre vatsataryo devānāṃ patnībhyaḥ"
  },
  {
    "reference": "MS_3,13.11",
    "page": "III,170",
    "text": "kṛṣṇā bhaumās, dhūmrā āntarikṣās, bṛhanto daivāḥ śabalā vaidyutāḥ sidhmās tārakāḥ"
  },
  {
    "reference": "MS_3,13.12",
    "page": "III,170",
    "text": "kṛṣṇagrīvā āgneyās, babhravaḥ saumyās, upadhvastāḥ sāvitrās, vatsataryaḥ sārasvatyaḥ śyāmāḥ pauṣṇāḥ pṛśnayo mārutāḥ piśaṅgā vaiśvadevās, vaśā dyāvāpṛthivīyāḥ"
  },
  {
    "reference": "MS_3,13.13",
    "page": "III,170",
    "text": "kṛṣṇagrīvā āgneyās, babhravaḥ saumyās, upadhvastāḥ sāvitrās, vatsataryaḥ sārasvatyaḥ śyāmāḥ pauṣṇās, etā aindrāgnāḥ pṛśnayo mārutāḥ kṛṣṇā vāruṇāḥ kāyās tūparāḥ"
  },
  {
    "reference": "MS_3,13.14",
    "page": "III,170",
    "text": "agnaye 'nīkavate prathamajān ālabhate marudbhyaḥ sāṃtapanebhyaḥ savātyān marudbhyo gṛhamedhebhyo vaṣkihān marudbhyaḥ krīḍibhyaḥ saṃsṛṣṭān marudbhyaḥ svatavadbhyo 'nusṛṣṭān"
  },
  {
    "reference": "MS_3,13.15",
    "page": "III,170",
    "text": "kṛṣṇagrīvā āgneyās, babhravaḥ saumyās, upadhvastāḥ sāvitrās, vatsataryaḥ sārasvatyaḥ śyāmāḥ pauṣṇās, etā aindrāgnāḥ prāśṛṅgā aindrās, bahurūpā vaiśvakarmaṇāḥ"
  },
  {
    "reference": "MS_3,13.16",
    "page": "III,170",
    "text": "kṛṣṇagrīvā āgneyās, babhravaḥ saumyās, upadhvastāḥ sāvitrās, vatsataryaḥ sārasvatyaḥ śyāmāḥ pauṣṇāḥ śvetā vāyavyāḥ prāśṛṅgā aindrāḥ sauryāḥ śvetāḥ"
  },
  {
    "reference": "MS_3,13.17",
    "page": "III,172",
    "text": "tryavayo gāyatryai pañcāvayas triṣṭubhe dityavāho jagatyai trivatsā anuṣṭubhe turyavāha uṣṇihe"
  },
  {
    "reference": "MS_3,13.18",
    "page": "III,172",
    "text": "paṣṭhavāho virāje, ukṣāṇo bṛhatyai, ṛṣabhāḥ kakubhe dhenavo jagatyai, anaḍvāhaḥ paṅktyai"
  },
  {
    "reference": "MS_3,13.19",
    "page": "III,172",
    "text": "dhūmrā vasantāya śvetā grīṣmāya kṛṣṇā varṣābhyaḥ"
  },
  {
    "reference": "MS_3,13.20",
    "page": "III,172",
    "text": "iti tṛtīyakāṇḍe trayodaśamaḥ prapāṭhakaḥ"
  },
  {
    "reference": "MS_3,14.1",
    "page": "III,172",
    "text": "vasantāya kapiñjalān ālabhate grīṣmāya kalaviṅkān varṣābhyas tittirān, śarade vartikās, hemantāya kakarān"
  },
  {
    "reference": "MS_3,14.2",
    "page": "III,173",
    "text": "samudrāya śiśumārān ālabhate parjanyāya maṇḍūkān adbhyo matsyān mitrāya pulīkayān varuṇāya nākrān"
  },
  {
    "reference": "MS_3,14.3",
    "page": "III,173",
    "text": "somāya haṃsān ālabhate vāyave balākās, indrāgnibhyāṃ kruñcān mitrāya madgūn varuṇāya cakravākān"
  },
  {
    "reference": "MS_3,14.4",
    "page": "III,173",
    "text": "agnaye kuṭarūn ālabhate vanaspatayā ulūkān agnīṣomābhyaṃ cāṣān aśvibhyāṃ mayūrān mitrāvaruṇābhyāṃ kapotān"
  },
  {
    "reference": "MS_3,14.5",
    "page": "III,173",
    "text": "somāya labān ālabhate tvaṣṭre kaulīkān goṣādīs, devānāṃ patnībhyaḥ pulīkās, agnaye gṛhapataye pāruṣṇān"
  },
  {
    "reference": "MS_3,14.6",
    "page": "III,173",
    "text": "ahne pārāvatān ālabhate rātryai sīcāpūs, ahnaḥ saṃdhibhyāṃ jatūḥ saṃvatsarāya mahataḥ suparṇān māsebhyo dātyauhān"
  },
  {
    "reference": "MS_3,14.7",
    "page": "III,173",
    "text": "bhūmyā ākhūn ālabhate, antarikṣāya pāṅktrān dive kaśān digbhyo nakulān babhrukān avāntaradiśābhyaḥ"
  },
  {
    "reference": "MS_3,14.8",
    "page": "III,174",
    "text": "prajāpataye puruṣān hastinā ālabhate vāce pluṣīn, cakṣuṣe maśakān, śrotrāya bhṛṅgāḥ"
  },
  {
    "reference": "MS_3,14.9",
    "page": "III,174",
    "text": "vasubhyo ṛṣyān ālabhate rudrebhyo rurūn ādityebhyo nyaṅkūn viśvebhyo devebhyaḥ pṛṣatān, sādhyebhyaḥ kulaṅgān"
  },
  {
    "reference": "MS_3,14.10",
    "page": "III,174",
    "text": "īśānāya parasvatā ālabhate mitrāya gaurān varuṇāya mahiṣān bṛhaspataye gavayān, tvaṣṭrā uṣṭrān"
  },
  {
    "reference": "MS_3,14.11",
    "page": "III,174",
    "text": "prajāpataye ca vāyave ca gomṛgas, varuṇāyāraṇyo meṣas, yamāya kṛṣṇas, manurājāya markaṭaḥ śārdūlāya rohit, vṛṣabhāya gavayī kṣipraśyenāya vartikā nīlaṅgave kṛmiḥ samudrāya śiśumāras, himavate hastī"
  },
  {
    "reference": "MS_3,14.12",
    "page": "III,174",
    "text": "mayuḥ prājāpatyas, ulo halikṣṇo vṛṣadaṃśas te dhātre diśāṃ kaṅkas, dhuṅkṣāgneyī kalaviṅkaḥ puṣkarasādo lohitāhis te tvāṣṭrās, vāce krauñcaḥ"
  },
  {
    "reference": "MS_3,14.13",
    "page": "III,174",
    "text": "somāya kulaṅgas, āraṇyo 'jo nakulaḥ śakā te pauṣṇāḥ kroṣṭā māyos, indrasya gauramṛgaḥ pidvo nyaṅkuḥ kakuṭhas te 'numatyai pratiśrutkāyai cakravākaḥ"
  },
  {
    "reference": "MS_3,14.14",
    "page": "III,174",
    "text": "saurī balākā śārgaḥ sṛjayaḥ śayāṇḍakas te maitrāḥ śvāvid bhaumī sarasvatyai śāriḥ puruṣavāk śārdūlo vṛkaḥ pṛdākus te manyave sarasvate śukaḥ puruṣavāk"
  },
  {
    "reference": "MS_3,14.15",
    "page": "III,174",
    "text": "suparṇaḥ pārjanyas, ātir vāhaso darvidā te vāyave kṛkavākuḥ sāvitras, haṃso vātasya plavo madgur matsyas te nadīpataye dyāvāpṛthivīyaḥ kūrmaḥ"
  },
  {
    "reference": "MS_3,14.16",
    "page": "III,174",
    "text": "puruṣamṛgaś candramasas, godhā kālakā dārvāghāṭas te vanaspatīnām, bṛhaspataye vācaspataye paiṅgarājas, alaja āntarikṣas, nākro makaraḥ pulīkayas te 'kūpārasya hriyai śalyakaḥ"
  },
  {
    "reference": "MS_3,14.17",
    "page": "III,174",
    "text": "eṇy ahnas, maṇḍūko mūṣikā tittiras te sarpāṇām, lopāśa āśvinaḥ kṛṣṇo rātryai, ṛkṣo jatūḥ śuśulūkā ta itarajanānām, jahakā vaiṣṇavī"
  },
  {
    "reference": "MS_3,14.18",
    "page": "III,174",
    "text": "anyavāpo 'rdhamāsānām ṛśyo mayūraḥ suparṇas te gandharvāṇām apām udraḥ kaśyapo māsām, rohit kuṇḍṛṇācī golattikā tā apsarasām, mṛtyave 'sitaḥ"
  },
  {
    "reference": "MS_3,14.19",
    "page": "III,174",
    "text": "varṣāhūr ṛtūnām ākhuḥ kaśo mānthālavas te pitπṇām, vasubhyaḥ kapiñjalas, balāyājagaraḥ kapotā ulūkaḥ śaśas te nirṛtyai rātryai kṛṣṇaḥ"
  },
  {
    "reference": "MS_3,14.20",
    "page": "III,177",
    "text": "citra ādityānām uṣṭro ghṛṇāvān vārdhrānasas te matyās, āraṇāya sṛmaras, rurū raudraḥ kuvayaḥ kuṭarur dātyauhas te vājinām, kāmāya pikaḥ"
  },
  {
    "reference": "MS_3,14.21",
    "page": "III,177",
    "text": "iti tṛtīyakāṇḍe caturdaśamaḥ prapāṭhakaḥ"
  },
  {
    "reference": "MS_3,15.1",
    "page": "III,177",
    "text": "śādaṃ dadbhis, avakān dantamūlais, mṛdaṃ barsvai stegān daṃṣṭrābhyām avakrandena tālu vājaṃ hanubhyām, sarasvatyā agrajihvam, jihvāyā utsādam apa āsyena vṛṣaṇā āṇḍābhyām ādityāñ śmaśrubhiḥ panthāṃ bhrūbhyām, dyāvāpṛthivī vartobhyām, vidyutaṃ kanīnikābhyām, karṇābhyāṃ śrotre śrotrābhyāṃ karṇau, avāryāṇi pakṣmāṇi pāryā ikṣavaḥ pāryāṇi pakṣmāṇy avāryā ikṣavaḥ"
  },
  {
    "reference": "MS_3,15.2",
    "page": "III,177",
    "text": "vātaṃ prāṇena, apānena nāsikām upayāmam adhareṇauṣṭhena sad uttareṇa śuklāya svāhā kṛṣṇāya svāhā stanayitnuṃ nirbādhena mūrdhānaṃ niveṣyeṇa, aśaniṃ mastiṣkeṇa vidyutaṃ kanīnikābhyām, prakāśenāntaram anukāśena bāhyam, tedanīm adharakaṇṭhena, apaḥ śuṣkakaṇṭhena cittaṃ manyābhis, aditiṃ śīrṣṇā nirṛtiṃ nirjalpena śīrṣṇā prāṇānt saṃkroṣais, reṣmāṇaṃ stūpena"
  },
  {
    "reference": "MS_3,15.3",
    "page": "III,177",
    "text": "maśakān keśais, indraṃ svapasā vahena bṛhaspatiṃ śakunisādena kūrmāñ śaphais, ākramaṇaṃ sthūrābhyām, balaṃ kuṣṭābhyām, javaṃ jaṅghābhis, adhvānaṃ bāhubhyām, jāmbilenāraṇyam agnim atīrugbhyām, rudraṃ rorābhyām, pūṣaṇaṃ dorbhyām aśvinā aṃsābhyām"
  },
  {
    "reference": "MS_3,15.4",
    "page": "III,177",
    "text": "agneḥ pakṣatis, vāyor nipakṣatiḥ somasya tṛtīyā, apāṃ caturthī, adityāḥ pañcamī, agnīṣomayoḥ ṣaṣṭhī marutāṃ saptamī bṛhaspater aṣṭamī pūṣṇo navamī tvaṣṭur daśamī, indrasyaikādaśī varuṇasya dvādaśī yamasya trayodaśī"
  },
  {
    "reference": "MS_3,15.5",
    "page": "III,177",
    "text": "indrāgnyoḥ pakṣatiḥ sarasvatyā nipakṣatis, indrasya tṛtīyā bṛhaspateś caturthī nirṛtyāḥ pañcamī, indrāṇyāḥ ṣaṣṭhī sarpāṇāṃ saptamī viṣṇor aṣṭamī, aryamṇo navamī dhātur daśamī, indrasyaikādaśī varuṇasya dvādaśī yamyās trayodaśī dyāvāpṛthivyor dakṣiṇaṃ pārśvam, viśveṣāṃ devānām uttaram"
  },
  {
    "reference": "MS_3,15.6",
    "page": "III,177",
    "text": "marutāṃ skandhās, viśveṣāṃ devānāṃ mprathamā kīkasā rudrāṇāṃ dvitīyā, ādityānāṃ tṛtīyā vāyoḥ pucham agnīṣomayor bhāsadau kruñcau śroṇibhyām, mitrāvaruṇā ūrubhyām indrāvaruṇā algābhyām ākramaṇaṃ kuṣṭhābhyām atsarābhiḥ kapiñjalān"
  },
  {
    "reference": "MS_3,15.7",
    "page": "III,177",
    "text": "indrasya kroḍas, adityāḥ pājasyam, diśāṃ jatravas, adityā bhasat, jīmūtān hṛdayaupaśābhyām antarikṣaṃ pulītatā nabha udaryeṇa valmīkān klomnā glaubhir gulmān, cakravākau matasnābhyām, divaṃ vṛkkābhyām, hirābhiḥ sravantīs, girīn plāśibhyām upalān plīhnā hradān kukṣibhyām, samudram udareṇa vaiśvānaraṃ bhasmanā"
  },
  {
    "reference": "MS_3,15.8",
    "page": "III,180",
    "text": "vidhṛtiṃ nābhyā ghṛtaṃ rasena, apo yūṣṇā marīcīr vipruṣā nīhāram ūṣmaṇā śīnaṃ vasayā hrādunīr dūṣīkābhiḥ pruṣvā aśrubhis, asnā rakṣāṃsi citrāṇy aṅgais, nakṣatrāṇi rūpaiḥ pṛthivīṃ tvacā jumbakāya svāhā"
  },
  {
    "reference": "MS_3,15.9",
    "page": "III,180",
    "text": "pūṣaṇaṃ vaniṣṭhunā, andhāhīnt sthūragudayā sarpān gudābhis, vihruta āntrais, apa āsyena vṛṣaṇā āṇḍābhyām, śeṣo vājinena prajāṃ retasā cāṣān pittena pradarān pāyunā kūṣmāñ śakapiṇḍaiḥ"
  },
  {
    "reference": "MS_3,15.10",
    "page": "III,180",
    "text": "agnaye gāyatrāya trivṛte rāthantarāya vāsantikāya puroḍāśam aṣṭākapālaṃ nirvapati, indrāya traiṣṭubhāya pañcadaśāya bārhatāya graiṣmāya puroḍāśam ekādaśakapālam, viśvebhyo devebhyo jāgatebhyaḥ saptadaśebhyo vairūpebhyo vārṣikebhyaḥ puroḍāśaṃ dvādaśakapālam, mitrāvaruṇābhyām ānuṣṭubhābhyām ekaviṃśābhyāṃ vairājābhyāṃ śāradābhyāṃ payasyām, bṛhaspataye pāṅktāya triṇavāya śākvarāya haimantikāya carum, savitra ātichandasāya trayastriṃśāya raivatāya śaiśirāya puroḍāśaṃ dvādaśakapālam anumatyai carum, vaiśvānaraṃ dvādaśakapālam adityai viṣṇupatnyai carum, kāyam ekakapālam"
  },
  {
    "reference": "MS_3,15.11",
    "page": "III,181",
    "text": "iti tṛtīyakāṇḍe pañcadaśamaḥ prapāṭhakaḥ"
  },
  {
    "reference": "MS_3,16.1",
    "page": "III,181",
    "text": "iṣṭaṃ vītam abhigūrtaṃ vaṣaṭkṛtaṃ taṃ devāsaḥ pratigṛbhṇanty aśvam"
  },
  {
    "reference": "MS_3,16.2",
    "page": "III,181",
    "text": "svāhākṛtena haviṣā purogā yāhi sādhyā havir adantu devāḥ"
  },
  {
    "reference": "MS_3,16.3",
    "page": "III,186",
    "text": "sam aśvaparṇāś carantu no naro 'smākam indra rathino jayantu"
  },
  {
    "reference": "MS_3,16.4",
    "page": "III,190",
    "text": "āsanniṣūn hṛtsvaso mayobhūn ya eṣāṃ bhṛtyām ṛṇadhat sa jīvāt"
  },
  {
    "reference": "MS_3,16.5",
    "page": "III,192",
    "text": "evo ṣv asman muñcatā vy aṃhaḥ pratāry agne prataraṃ nā āyuḥ"
  },
  {
    "reference": "MS_4,1.1",
    "page": "IV,1",
    "text": "pratīcīṃ śākhām upagūhati tasmād grāmyāḥ paśavaḥ sāyam araṇyād grāmam āyanti pratyañca enaṃ paśavo bhavanti ya evaṃ veda"
  },
  {
    "reference": "MS_4,1.2",
    "page": "IV,3",
    "text": "barhir asi devaṃgamam // ity āsannam abhimantrayate bahu vā etasya pūrvedyur āhriyamāṇasyeha ceha ca skandati, askannam enad devatābhyaḥ saṃprādāt, yajamānasyāhiṃsāyai"
  },
  {
    "reference": "MS_4,1.3",
    "page": "IV,3",
    "text": "adastam asi viṣṇave tvā // iti yajño vai viṣṇus, yajñāyaivainad adastaṃ karoti viṣṇo havyaṃ rakṣasveti yathāhaiṣa te bhāgas taṃ rakṣasvety evaṃ vā etad viṣṇum āhaitat te havyaṃ tad rakṣasveti na mṛtpātreṇāpidadhyāt pitṛdevatyaṃ haviḥ syāt, dārupātreṇāpidadhyāt, agnimad vai dārupātram agnir eva havyaṃ rakṣati, udanvat kāryam āpo vai rakṣoghnīs, apo rakṣāṃsi na taranti rakṣasām apahatyai"
  },
  {
    "reference": "MS_4,1.4",
    "page": "IV,3",
    "text": "yo vai śraddhām anālabhya yajate nāsya devamanuṣyā iṣṭāya śraddadhati, apaḥ praṇayati, āpo vai śraddhā śraddhām evālabhya yajate, āpo yajñas, yajñaṃ tatvā pracarati, āpo devānāṃ priyaṃ dhāma devānāṃ priyaṃ dhāma praṇīya pracarati, āpaḥ satyam, satyam evālabhya yajate, āpo rakṣoghnīs, rakṣasām apahatyai, āpo vajras, vajraṃ bhrātṛvyāya praharati stṛtyai, āpaḥ śraddhā śrad dhāsya devāḥ śran manuṣyā iṣṭāya dadhate yasyaivaṃ viduṣa evaṃ vidvān apaḥ prāṇayati devīr āpo 'greguvā iti yajñam eva praṇayati devasya tvā savituḥ prasave 'śvinor bāhubhyāṃ pūṣṇo hastābhyām ādadā iti savitṛprasūta evainad devatābhir ādatte, urv antarikṣam iti samiṣṭyā eva pratyuṣṭaṃ rakṣā iti rakṣasām apahatyai dhūr asi dhvara dhvarantam iti dhuryo vai nāmaiṣo 'gnis, yad anālabhyātīyād yajamānaṃ śucārpayet, dvau vāva puruṣasya bhrātṛvyau yaṃ dveṣṭi yaś cainaṃ dveṣṭi tā eva śucārpayati"
  },
  {
    "reference": "MS_4,1.5",
    "page": "IV,3",
    "text": "agne havyaṃ rakṣasva // iti pura upasādayati, agnir eva havyaṃ rakṣate"
  },
  {
    "reference": "MS_4,1.6",
    "page": "IV,3",
    "text": "haviṣkṛd ehi // iti yo devānāṃ haviṣkṛt taṃ hvayati trir hvayati triṣatyā hi devās, manor vai śraddhādevasya yajamānasyāsuraghnī vāg yajñāyudhāni praviṣṭāsīt tasyā vadantyā yāvanto 'surā upāśṛṇvaṃs tāvantas tad ahar nābhavan, evaṃ vidvān brāhmaṇo bhrātṛvyāṇāṃ madhye 'vasāya yajeta yāvanta evāsya bhrātṛvyā yajñāyudhānām upaśṛṇvanti teṣāṃ teja indriyaṃ vīryaṃ vṛṅkte kuṭarur asi madhujihvas tvayā vayaṃ saṃghātaṃsaṃghātaṃ jeṣmeti saṃghātaṃsaṃghātaṃ vāvaitena yajamāno bhrātṛvyaṃ jayati, iṣam āvadorjam āvada rāyaspoṣam āvadeti, āśiṣam evāśāste"
  },
  {
    "reference": "MS_4,1.7",
    "page": "IV,3",
    "text": "suvicā vivicyadhvam // iti, āśiṣam evāśāste suphalīkṛtān kuryāt, medhyān enān yajñiyān karoti triḥ phalīkaroti triṣatyā hi devās, adityās tvag asīti, iyaṃ vā aditis, asyā evainat tvacaṃ karoti, avadhūtaṃ rakṣā iti rakṣasām apahatyai pratīcīnagrīvaṃ kṛṣṇājinam upastṛṇāti tasmāt pratyañcaḥ paśavo medham upatiṣṭhante, adityāḥ skambho 'sīti śamyām upadadhāti, ime vai sahāstām, te śamyāmātraṃśamyāmātraṃ vyaitām, yañ śamyām upadadhāti, anayor eva vidhṛtyai dhānyam asi dhinuhi devān iti, etasya vai yajuṣo vīryeṇa yāvad ekā devatā kāmayate yāvad ekā tāvad asyā āhutiḥ prathate prathate prajayā paśubhir ya evaṃ veda prāṇāya tvāpānāya tvā vyānāya tveti prāṇam apānaṃ vyānaṃ tān yajamāne dadhāti dīrghām anu prasṛtiṃ saṃspṛśethām āyuṣe vā iti, āyur asmin dadhāti mitrasya vaś cakṣuṣāvekṣā iti mitram evainān kurute devo vaḥ savitā hiraṇyapāṇir upagṛhṇātv iti savitṛprasūta evainān upagṛhṇāti"
  },
  {
    "reference": "MS_4,1.8",
    "page": "IV,3",
    "text": "pūṣṇas tāny api vrata indravāyū vimuñcatām // iti yajuṣaiva yujyante yajuṣā vimucyante"
  },
  {
    "reference": "MS_4,1.9",
    "page": "IV,3",
    "text": "prati prathasva pṛthivīm uta dyām // iti, ime eva prathayati gharmo vā eṣo 'rdhamāse'rdhamāse pravṛjyate sa īśvaro 'śāntas tejasā yajamānasya paśūn nirdahas, yat paryagniṃ karoti paśum eva karoti śāntyā anirdāhāya triḥ paryagniṃ karoti trayo vā ime lokās, ebhya evainaṃ lokebhyaḥ śamayati puroḍāśaṃ vā adhiśritaṃ rakṣāṃsy ajighāṃsan, sa nāko nāma divi rakṣohāgniḥ so 'smād rakṣāṃsy apāhan yad āha devas tvā savitā śrapayatu varṣiṣṭhe adhi nāke pṛthivyā iti rakṣasām apahatyai śiro vā etad yajñasya yat puroḍāśaḥ keśā vedas, yathā śīrṣṇaḥ kapālāny evaṃ kapālāni yathā mastiṣka evaṃ puroḍāśaḥ suśṛtaḥ kāryas, medhyatvāya yat puroḍāśaṃ nābhivāsayed āvir mastiṣkaḥ syāt, yad abhivāsayati tasmād guhā mastiṣkas tvacaṃ grāhayati tasmān mastiṣkaḥ paritato bhasmanābhy·hati tasmān māṃsenāsthi chinnaṃ jvālair abhivāsayati tasmāt keśaiḥ śiraś chinnam, yat tvacam agrāhayitvā bhasmanābhivāsayet palitaṃbhāvuko 'dhvaryuḥ syāt, jvālair abhivāsayati, apalitaṃbhāvuko 'dhvaryur bhavati te vai devās taṃ nāvindan yasmin yajñasya krūram ārkṣyāmahā iti so 'gnir abravīt, ahaṃ vastaṃ janayiṣyāmi yasmin yajñasya krūram ārkṣadhvā iti so 'po 'ṅgāreṇābhyapātayat tata ekato 'jāyata dvitīyam, tato dvitas tṛtīyam, tatas tritas, yad adbhyo 'dhiniramimīta tad āpeyānām āpeyatvam, yad ātmano 'dhiniramimīta tad ātmeyānām ātmeyatvam antarvedi juhoti tad evāvarunddhe, upariṣṭād abhighārayati śṛtatvāya śṛtakāmā hi devās te devā atimṛjānā āyan, sūryābhyudite te 'mṛjata yaṃ suptaṃ sūryo 'bhyudeti sūryābhyuditaḥ sūryābhinimrukte sūryābhinimruktaḥ śyāvadati śyāvadan kunakhini kunakhī, agredadhuṣy agredadhuḥ parivitte parivittaḥ parivividāne parivividānas, vīrahaṇi vīrahā bhrūṇahanam eno nātyeti"
  },
  {
    "reference": "MS_4,1.10",
    "page": "IV,3",
    "text": "ararus te dyāṃ mā paptat // iti, ararur vai nāmāsura āsīt sa pṛthivīm upamrucyāśayat tam indro 'cāyat tam apāraruṃ pṛthivyā adevayajanam ity apāhan, sa divam apipatiṣat tam // ararus te dyāṃ mā paptat // iti divaḥ pratyanudata ya evaṃ vidvāṃ stambayajur haraty ebhyo vā etal lokebhyo yajamāno bhrātṛvyaṃ nirbhajati triḥ kṛtvo harati trayo vā ime lokās, ebhya eva lokebhyo bhrātṛvyaṃ nirbhajati tūṣṇīṃ caturthaṃ harati yo loko nirukto 'parimitas tasmād bhrātṛvyaṃ nirbhajati, asurāṇāṃ vā iyaṃ pṛthivy āsīt te devā abruvan datta no 'syāḥ pṛthivyā iti te vai svayam eva brūdhvam iti tato vai vasavaḥ prācīṃ diśam udajayan rudrā dakṣiṇām ādityāḥ pratīcīm, marutā udīcīm, tato vai devā imām asurāṇām avindanta tato devā asurān ebhyo lokebhyo nirabhajan, tato devā abhavan parāsurās, yad evam etābhir devatābhir vediṃ parigṛhṇāti, imāṃ vā etad yajamāno bhrātṛvyasya vṛṅkte, asyā bhrātṛvyaṃ nirbhajati bhavaty ātmanā parāsya bhrātṛvyo bhavati pṛthivyā vai medhyaṃ cāmedhyaṃ ca vyudakrāmat prācīnam udīcīnaṃ medhyam udakrāmat, dakṣiṇā pratīcīnam amedhyam, prācīm udīcīṃ vediṃ pravaṇāṃ kuryāt, medhyān enān yajñiyān karoti, atho yad evāsyā udghnantaḥ krūram akraṃs tad akrūram akas tañ śamayati, atho medhyasya caivāmedhyasya ca vyāvṛttyai prāñcau bāhū nayati, āhavanīyaṃ tena parigṛhṇāti pratīcī śroṇī gārhapatyaṃ parigṛhṇāti mūlaṃ vai rakṣāṃsy anūtpibanti yan nakhena chindyāt kunakhī syāt sphyena chinatti vajro vai sphyas, vajreṇaiva rakṣāṃsi hanti"
  },
  {
    "reference": "MS_4,1.11",
    "page": "IV,3",
    "text": "ye yajāmahe // ity ājyadhānīm, vaṣaṭkāreṇa sruvam, juhvā adhi dhruvām abhighārayati dhruvāyā adhi juhvam asau hy asyai prayacchatīyam amuṣyai saṃtatam asmā annādyam avyavachinnaṃ pradīyate 'smiṃs ca loke 'muṣmiṃś ca pūrvāsya janatāmāyataḥ kīrtir āgachati ya evaṃ veda"
  },
  {
    "reference": "MS_4,1.12",
    "page": "IV,3",
    "text": "aniśitāḥ sapatnakṣayaṇīḥ / iti, aniśitā hy etāḥ sapatnakṣayaṇīḥ sruvaṃ saṃmārṣṭi pumāṃsaṃ vā āsāṃ tad agre saṃśyati, atha juhvam athopabhṛtam atha dhruvām asā ādityaḥ sruvas, dyaur juhūs, antarikṣam upabhṛt pṛthivī dhruvā, imān vā etal lokān yathāpūrvaṃ saṃmārṣṭi, ebhyo lokebhya ātmānaṃ paridatte, ahiṃsāyai juhvam agre saṃmārṣṭi, ātmā vai juhūs, ātmānam evopaiti, athopabhṛtam, prajā vā upabhṛt prajām evopaiti pareva hy ātmanaḥ prajā, atha dhruvām, paśavo vai dhruvā paśūn evopaiti para iva hi prajāyāḥ paśavas, yad uttānāḥ saṃmṛjyād apratiṣṭhāyukaṃ retaḥ syāt, yan nīcīr apratiṣṭhāyukaṃ retaḥ syāt tiraścīḥ saṃmārṣṭi tiryag vai retaḥ sicyate pratiṣṭhāyukaṃ reto bhavati yad agreṇa mukhaṃ daṇḍaṃ ca saṃmṛjyād rakṣobhyaś cābhuvebhyaś ca samadaṃ dadhyāt, agreṇa mukhaṃ saṃmārṣṭi jaghanena daṇḍam, na rakṣobhyaś cābhuvebhyaś ca samadaṃ dadhāti, antarato juhvaṃ prācīṃ saṃmārṣṭi bahiṣṭāt pratīcīm, bahiṣṭād upabhṛtaṃ prācīm antarataḥ pratīcīm, sarvataḥ samāhārya dhruvām, prāṇān evāsya yathāpūrvaṃ kalpayati yajamānadevatyā vai juhūr bhrātṛvyadevatyopabhṛt, catur gṛhṇañ juhvāṃ bhūyā ājyaṃ gṛhṇāti, aṣṭau gṛhṇann upabhṛti kanīyas, upastiṃ bhrātṛvyam akṛta"
  },
  {
    "reference": "MS_4,1.13",
    "page": "IV,3",
    "text": "adityās tvopasthe sādayāmi // iti, iyaṃ vā aditis, asyām evainam asīṣadat, vasūnāṃ rudrāṇām ādityānāṃ sado 'sīti, etā vā etām agre devatām abhyajayan, tābhya evainat sadaḥ karoti dyaur asi janmanā juhūr nāma priyā devānāṃ priyeṇa nāmnā dhruve sadasi sīdeti, etad vā āsāṃ priyaṃ nāma yad ghṛtavat tad evāvarunddhe tā viṣṇo pāhi pāhi yajñam, pāhi yajñapatim, pāhi māṃ yajñanyam iti yathāhaiṣa te bhāgas taṃ rakṣasvety evaṃ vā etad viṣṇum āhaitat tā ājyaṃ tad rakṣasveti vedir devebhyo 'pākrāmat tāṃ devā vedenāvindan, tad vedasya vedatvam, strī vediḥ pumān vedas, yad vedena vediṃ saṃmārṣṭi mithunatvāya saṃtatam āhavanīyāt stṛṇann eti yajñasya saṃtatyai taṃ saṃtatam uttare 'rdhamāse 'bhiyajate vanaspatīnāṃ vā eṣa pariveṣṭā yad upaveṣas, ṛddhā asya veśā bhavanti ya evaṃ veda purastāt pratyañcam upahanti tasmāt pratīcīnāvasitā veśāḥ sthavimata upahanti, anativādina enaṃ veśā bhavanti sarvasmai vai yajñe krīyate sarpo vā upaveṣas, valmīka utkaras, yad upaveṣam utkara upahanti tasmāt sarpāṇāṃ valmīko gṛhāḥ"
  },
  {
    "reference": "MS_4,1.14",
    "page": "IV,19",
    "text": "taṃ ta etam anu joṣaṃ bharāmi ned eṣa yuṣmad apacetayātai // iti yajuṣaiva yujyante yajuṣā vimucyante saṃsrāvabhāgāḥ stheṣā bṛhantā iti paridhīn prahṛtyābhijuhoti, agnayo vā ete tān prīṇāti tāñ śamayati bhāgadheyena brahmavādino vadanti sa tvā adhvaryuḥ syāt, yo yato yajñaṃ prayuṅkte tat pratiṣṭhāpayatīti devā gātuvido gātuṃ vittvā gatum ita manasaspate sudhātv imaṃ yajñaṃ divi deveṣu vāte dhāḥ svāheti, ato vā adhvaryur yajñaṃ prayuṅkte tad evainaṃ pratiṣṭhāpayati"
  },
  {
    "reference": "MS_4,2.1",
    "page": "IV,19",
    "text": "kāmyāyai svāhā śravyāyai svāhelāndāyai svāhā // iti goṣṭho vai nāmaiṣa lakṣmīḥ sve vā etad goṣṭhe yajamāno bhrātṛvyasya paśūn vṛṅkte, etair vai te tā avṛñjata tair evainā vṛṅkte saṃśṛṅgī bhavati paśūnāṃ parigṛhītyai yo vai cakṣuṣo vibhaktiṃ veda cakṣuṣmān ha bhavati nainaṃ cakṣur jahāti yad divā paśyāmas tad devānāṃ cakṣuṣā paśyāmas, asau vā ādityo devānāṃ cakṣuḥ paśyan ha vai devatrā karoti pra devayānaṃ panthāṃ jānāti ya evaṃ veda yaj jyotsnāyāṃ paśyāmas tat pitπṇāṃ cakṣuṣā paśyāmas, candramā vai pitπṇāṃ cakṣus, na ha vā enam amuṣmiṃl loke cakṣur jahāti pra pitṛyāṇaṃ panthāṃ jānāti ya evaṃ veda yat tamisnāyāṃ paśyāmas tan manuṣyāṇāṃ cakṣuṣā paśyāmas, etāvad vāva naḥ svaṃ cakṣus, na ha vā enam asmiṃl loke cakṣur jahāti sarvam āyur eti ya evaṃ veda yad agner ante paśyāmas tad asurāṇāṃ cakṣuṣā paśyāmas, uc ca vā eṣa dīpyate nisvariṣyati dīpyamānaṃ bhrātṛvyasya gṛhād dharet, rayim evāsya puṣṭiṃ harati, ā tu sūryasyodetor jāgṛyāt, yat svapnād ārtim ārchet taj jāgaritavyam, rayim eva puṣṭim anujāgarti"
  },
  {
    "reference": "MS_4,2.2",
    "page": "IV,19",
    "text": "yo vā iḍāṃ dhenuṃ veda sarvā ha vā asmai diśo dhenavo bhavanti sarve pratijanā danakāmās tām iṣvāśanīr āmitraśocanir vidāṃcakāra tasmai sarvā diśo dhenavo 'bhavant sarve pratijanā dānakāmās tasmāt sa sarvaiḥ pratijanair vyavahatopajanant sant sarvā hy asmai diśo dhenavo 'bhavant sarve pratijanā dānakāmās tad ya evaṃ veda sarvā evāsmai diśo dhenavo bhavanti sarve pratijanā dānakāmās tasyā vā iyam eva pādas, antarikṣaṃ pādas, dyauḥ pādaḥ samā pādas, atho āhuḥ kṛṣiḥ pādā iti tena prati tvadānīṃ tiṣṭhati na tvadānīm, yadā susasyaṃ bhavaty atha pratitiṣṭhati yadā na sasyaṃ bhavaty atha na pratitiṣṭhati bhavati ha vā asya sasyaṃ nasya sasyaṃ vyṛdhyate ya evaṃ veda tasyā vā ada eva pṛṣṭham antarikṣam ātmā, iyam uras, diśaḥ pārśve samudrau kukṣī asā ādityaḥ śiras, agnir āsyam, vātaḥ prāṇas, gāyatry abhidhānī sarvam āyur eti ya evaṃ veda, ūdhar uttaravediḥ pavamāno vatsas, eṣa vā enāṃ prastauti prattān ha vā imāṃl lokān duhe ya evaṃ veda bṛhadrathantare dvau stanau vāmadevyaṃ ca yajñāyajñiyaṃ ca dvau, oṣadhīr eva devebhyo rathantareṇāduha paśūn bṛhatā, apo vāmadevyena yajñaṃ yajñāyajñiyena tad ya evaṃ vedauṣadhīr evāsmai rathantareṇa duhe paśūn bṛhatā, apo vāmadevyena yajñaṃ yajñāyajñiyena, iḍā vā idaṃ sarvam, sa sahasraṃ paśūn prāpa pra sahasraṃ paśūn āpnoti ya evaṃ veda"
  },
  {
    "reference": "MS_4,2.3",
    "page": "IV,19",
    "text": "praśastāḥ stha kalyāṇyaḥ // iti, iyaṃ vā eṣā, imāṃ vā etat sabhāgayati, atrāsukā asmāt paśavo bhavanti ya evaṃ veda devāś ca vā asurāś cāspardhanta, aditir deveṣv āsīt kustāsureṣu te devā amanyanta yady abhijeṣyāmaḥ kustāyāḥ śirā āhaniṣyāmā iti yady abhijeṣyāmā ity asurā amanyantādityāḥ śirā āhaniṣyāmā iti tāṃ devā abhijityāghnata yasya vai jitaṃ yasya vijitaṃ tasyaiṣā gṛhe hanyate, eṣā vai kṣut kṣudhaṃ vā etad dhate tad ya evaṃ vidvān ekāṣṭakāyāṃ gāṃ hate saṃvatsarāyaiva kṣudhaṃ hate prajāpatir vā eka āsīt so 'kāmayata bahum anu syāṃ prajāyeyeti sa ātmānam aiṭṭa sa mano 'sṛjata tan mana ekadhāsīt tad ātmānam aiṭṭa tad vācam asṛjata sā vāg ekadhāsīt sātmānam aiṭṭa sā virājam asṛjata sā virāḍ ekadhāsīt sātmānam aiṭṭa sā gām asṛjata sā gaur ekadhāsīt sātmānam aiṭṭa seḍām asṛjata seḍaikadhāsīt sātmānam aiṭṭa semān bhogān asṛjata yair asyā idaṃ manuṣyā bhuñjata ete vā asyā bhogāḥ sarvair ekāsyā bhogaiḥ sarvaiḥ kāmair bhuṅkte ya evaṃ veda gaur vai vāk, gaur virāṭ, gaur iḍā gauḥ khalv eva gaus, gaur idaṃ sarvam, sarvā ha vā enam etāḥ śrayante ya evaṃ veda yad vai tad ātmānam aiṭṭa seḍābhavat tad iḍāyā idātvam, sa yas tad iḍāyā iḍātvaṃ vedeṭṭe ha vai svam ātmānam, bhūtyai"
  },
  {
    "reference": "MS_4,2.4",
    "page": "IV,19",
    "text": "yajño vai paśūnām āyatanam, sve vā etad āyatane yajamāno bhrātṛvyasya paśūn vṛṅkte, anapakrāmukā asmāt paśavo bhavanti"
  },
  {
    "reference": "MS_4,2.5",
    "page": "IV,19",
    "text": "vār agre viprasya tiṣṭhati śṛṅgebhir daśabhir diśam"
  },
  {
    "reference": "MS_4,2.6",
    "page": "IV,19",
    "text": "vasīyasy ehīti brahma vai vasīyas, brahma vā etad atyāhvayati śreyasy ehīti kṣatraṃ vai śreyaḥ kṣatraṃ vā etad atyāhvayati bhūyasy ehīti viḍ vai bhūyasī viśaṃ vā etad atyāhvayati cittā ehīti mano vai cittam, mano vā etad atyāhvayati dadhṛṣy ehīti vāg vai dadhṛṣi vācaṃ vā etad atyāhvayati, iḍā ehīti paśavo vā iḍā paśūn vā etad atyāhvayati sūnṛtā ehīti, annaṃ vai sūnṛtā, annaṃ vā etad atyāhvayati, etā vai sapta devagavyas tāḥ krīto vaitahotro vidāṃcakāra tābhir adaḥ kurūṇāṃ kaunte paśūn atyāhvayat tāḥ kuravo brāhmaṇeṣv anvaichan, tāḥ kumāravatyāśvadakṣiṇā avindan, so 'bravīt, mā sūrkṣyata, etābhir vā aham etā atyāhvayiṣyāmītarābhir itarās, yāni khalu vā etāsāṃ priyāṇi dhāmāni tāni krīto na vedeti sa saṃyatte saṃgrāme chadirdarśas, etābhir evaitā atyāhvayiṣyāmītarābhir itarās, yataratra khalu vā etā atyāhūyante tat paśavo 'bhisaṃkrāmanti yatra paśavas tad devās, yatra devās tad indras, yatarān vā ete 'bhisaṃkrāmanti te jayanti jayati saṃgrāmam"
  },
  {
    "reference": "MS_4,2.7",
    "page": "IV,19",
    "text": "āyur me dās, varco me dās, rayiṃ me dāḥ puṣṭiṃ me dāḥ // iti rayim evāsya puṣṭiṃ harati tam ito 'bhisṛjyātheto 'tyāhvayet, vasīyasy ehi śreyasy ehīti, etadetad evāsyā atyāhvayati nāsya kiṃcanodaśiṣat, grāmakāmaṃ yājayet sārasvata ṛgbhyām, saṃvatsaro vai sarasvān, saṃvatsareṇaivāsmai grāmaṃ cyāvayati vasīyasy ehi śreyasy ehīti, etadetad evāsyā atyāhvayati paśukāmaṃ yājayet sārasvata ṛgbhyām, saṃvatsaro vai sarasvān, saṃvatsareṇaivāsmai paśūṃś cyāvayati vasīyasy ehi śreyasy ehīti, etadetad evāsmā atyāhvayati sarvāsāṃ dugdhe catuḥśarāvam odanaṃ paced brāhmaṇebhyaḥ paśukāmas, yac catuḥśarāvas, digbhya evāsmai tena paśūn avarunddhe yad brāhmaṇebhyas, brahmaṇas tena na chinnaṃ deyam, paśukāma iva hy eṣa vāso hiraṇyaṃ vā deyam ījānasyāsya paśavo bhūyāṃso bhavanti"
  },
  {
    "reference": "MS_4,2.8",
    "page": "IV,30",
    "text": "puṇyā puṇyām asūt, citrā citrām asūt, aiḍī me bhagavaty ajaniṣṭhā maitrāvaruṇī rāyaspoṣeṇa me bhagavatī saha janiṣṭhās, jñātraṃ me vinda // iti striyaṃ jātām, rāyaspoṣeṇaivāsmai saha jāyate gachati paśūnāṃ jñātram, ye prācīnam ekāṣṭakāyā jāyante pūrvasya te sasyasyottamās, ye pratīcīnam aparasya te sasyasya prathamās tān ubhayānt sahābhimantrayeta, ubhayān enānt sahāvarunddhe"
  },
  {
    "reference": "MS_4,2.9",
    "page": "IV,30",
    "text": "kuruta iti brūyāt, nāntarvatnīti brūyāt, vijanyā iti brūyāt, bhuvanam asi sahasram indrāya tvā sṛmo 'dadāt // iti sṛmo vai nāmāsura āsīt tasyeyaṃ pṛthivī paśubhiḥ pūrṇāsīt tān indro 'vṛṅkta tasmād āhus, aindrāḥ paśavā iti yāvatīnām idaṃ karomi bhūyasīnām uttarāṃ samāṃ kriyāsam // iti gavāṃ lakṣma kuryāt, bhūyasīnām evottarāṃ samāṃ karoti paśavo vai sṛṣṭā ekaikaṃ nakṣatram upātiṣṭhanta tena prājāyanta na bhūmānam agachan, tasmād yat kiṃca paśūnāṃ kurvīta tad revatyāṃ kurvīta, upa hy enaṃ paśavas tiṣṭhanti prāsya paśavo bhavanti ya evaṃ veda yasya dakṣiṇataḥ pratibhinnaṃ dakṣiṇata upāścarat tat tvaṣṭur lakṣma devalakṣmaṃ yajñiyaṃ yajñakāmaḥ kurvīta, upa hy enaṃ yajño namati yasyobhayataḥ pratibhinnam ubhayata upāścarat tad gāyatraṃ lakṣma paśavyaṃ paśukāmaḥ kurvīta paśumān bhavati yasyobhayataḥ pratibhinnam ubhayata upāścarat tat traiṣṭubhaṃ lakṣma pūtasya rūpaṃ pratiṣṭhākāmaḥ kurvīta gachati pratiṣṭhām, vasiṣṭhasya sthūṇākarṇyas, vasiṣṭho vai rayim apaśyat tām ātmann adhatta yat sthūṇākarṇīḥ kurute paśuṣv eva rayiṃ dhatte jamadagneḥ karkarikarṇyas, jamadagnir vai puṣṭim apaśyat tām ātmann adhatta yat karkarikarṇīḥ kurute paśuṣv eva puṣṭiṃ dhatte, asurāṇāṃ sāsnākṛtyaḥ kṣipraṃ bahvīr bhavanti kṣipraṃ parābhavanti, amedhyāḥ karṇāḥ kṣipraṃ bahvīr bhavanti yajñas tv enān anūpanamatīva nirṛtyāḥ chidrakarṇyas, yac chidrakarṇīḥ kurvīta nirṛtir asya paśor nigṛhṇīyāt, na prachindyā karṇyaḥ kāryā na dātrākarṇyaḥ parācīnam iva hi tan nivṛttam agastyasya viṣṭyakarṇyaḥ kaśyapasya kambunyuddhatās, indrasyāklastās, atho āhuḥ prajāpater iti, ubhayaṃ jyeṣṭhalakṣmaṃ jyaiṣṭhyakāmaḥ kurvīta pra samānānāṃ jyaiṣṭhyam āpnoti prajāpatiḥ paśūn asṛjata sa vā asṛg eva nāsṛjata, asṛṣṭaṃ vā etat tad asno 'sṛktvam, krūraṃ paśūnāṃ kārṣyā iti vai so 'sṛg nāsṛjata krūraṃ vā eṣa paśūnāṃ kurute yo 'kṣṇute yad akṣitās tenākṣitās, atha yad anakṣitā iti śrūyante tenākṣitās tad āhus, na vā etam etā amutrāgachanti yā anakṣitā iti tasmād akṣitavyās, na tejanenākṣṇuyāt, vajro vai tejanam, yat tejanenākṣṇuyād vajreṇa paśūn arpayet, na śyāmenāyasā krūraṃ tad aśāntam ikṣukāṇḍam apsu vāsayitvā tenākṣitavyās tad dhi śivaṃ tañ śāntam atho āhus, lohitenāyaseti tad dhi śivaṃ tañ śāntam"
  },
  {
    "reference": "MS_4,2.10",
    "page": "IV,33",
    "text": "ity ṛṣabhasya karṇa utsṛjamāno vadet, retodhām evainaṃ yaśodhāṃ rāyaspoṣāyotsṛjate yo vaiśyaḥ śūdro vā bahupuṣṭaḥ syāt tasya gavāṃ goṣṭhād ekaviṃśatiṃ śakāny āhṛtyaikaviṃśatim āhutīr juhuyāt, ekaviṃśatir vai manuṣyalokās, manuṣyalokebhya evāsmai paśūn avarunddhe, etair eva juhuyāt gonāmair agretvaryā gorbhasadi paśukāmas, mukhaṃ vā eṣa paśūnām, mukhata evāsmai paśūn ninayati"
  },
  {
    "reference": "MS_4,2.11",
    "page": "IV,33",
    "text": "rohiṇīr vo vṛñje gāyatreṇa chandasā, aruṇā vo vṛñje traiṣṭbhena chandasā gaurīr vo vṛñje jāgatena chandasā babhruvo vo vṛñjā ānuṣṭubhena chandasā garbhān vo vṛñje vṛñje pāṅktena chandasā rūpāṇi vo vṛñje śākvareṇa chandasā sarvān vo vṛñje 'nāptena chandasā tat sapta saptapadā śakvarī śākvarāḥ paśavaḥ paśūn evāvarunddhe gāyatrī prathamā gāyatry uttamā tejo vai gāyatrī brahmavarcasam, tejasā ca vāvāsmā etad brahmavarcasena cobhayataḥ paśūn parigṛhṇāti"
  },
  {
    "reference": "MS_4,2.12",
    "page": "IV,33",
    "text": "prajāpatir vai trīn mahimno 'sṛjatāgniṃ vāyuṃ sūryam, te catvāraḥ pitāputrāḥ sattram āsata te svedaṃ samavaukṣan, tad abhavat tad vā asyaitan nāmābhūd iti sarvam abhūd iti tad vā asyaite nāmanī krūre aśānte tasmād ete na grahītavye krūre hy ete aśānte prajāpatir vai svāṃ duhitaram abhyakāmayatoṣasam, sā rohid abhavat tām ṛśyo bhūtvādhyait tasmā apavratam achadayat tam āyatayābhiparyāvartata tasmād vā abibhet so 'bravīt paśūnāṃ tvā patiṃ karomi, atha me mā sthā iti tad vā asyaitan nāma paśupatir iti tam abhyāyatyāvidhyat so 'rodīt tad vā asyaitan nāma rudra iti te vā asyaite nāmanī śive śānte tasmād ete kāmaṃ grahītavye śive hy ete śānte tato yat prathamaṃ retaḥ parāpatat tad agninā paryainddha tad āsām aghnyātvam, tato yad atyasravat tad bṛhaspatir upāgṛhṇāt tad āsām usriyātvam aśakāmeti tad āsāṃ śakvarītvam, gātum avidāmeti tad āsāṃ gotvam etāni vā āsāṃ nāmāni sarvair evāsāṃ nāmabhiḥ sarvaiḥ kāmair bhuṅkte ya evaṃ veda paśavo vai sṛṣṭā etāni nakṣatrāṇy anvapākrāman paurṇamāsīm aṣṭakām amāvāsyāṃ citrām aśvattham, tasmāt teṣu gaur nāpākṛtyā yām apākuryāt tām asya paśavo 'nvapakrāmeyuḥ"
  },
  {
    "reference": "MS_4,2.13",
    "page": "IV,33",
    "text": "ubhayeṣāṃ tvā devamanuṣyāṇāṃ priyāṃ karomi // iti tasmād eṣobhayeṣāṃ devamanuṣyāṇāṃ priyā, etenaiva śrotriyasya mukhaṃ vimṛjyāt, ubhaye hy etaṃ devamanuṣyā vidus, etena kumāryās, etena patikāmāyās, etad vai govarcasam, na sarvasmā iva kuryāt, yasmai tu kuryāt tejasvī syāt"
  },
  {
    "reference": "MS_4,2.14",
    "page": "IV,33",
    "text": "yo lalāmaḥ śitipāñ śitikakuñ śitibhasañ śitivālaḥ sāśāriḥ sāmaktāṣṭayūthā prāṣṭau yūthāny āpnoti yasya tādṛṅṅ ṛṣabho bhavati yasya vālatuṣaḥ pratiṣṭhitaḥ sā pratiṣṭhitā prati prajayā ca paśubhiś ca tiṣṭhati yasya tādṛṅṅ ṛṣabho bhavati yaḥ samantaḥ śitibāhuḥ sā samantā samantaḥ prajayā ca paśubhiś ca bhavati yasya tādṛṅṅ ṛṣabho bhavati yaḥ śitipṛṣṭhaḥ sā tantiḥ paśumān bhavati yasya tādṛṅṅ ṛṣabho bhavati, atha yasyaikarūpasya sato lakṣma bhavati sādārasṛt, nāsyāmitro gā vidhāvati yasya tādṛṅṅ ṛṣabho bhavati yājalomnī sā poṣayiṣṇus, ajā iva prajāyante yasya tādṛṅṅ ṛṣabho bhavati yā śyāmā sā poṣayiṣṇuḥ kṣipraṃ bahvīr bhavanty apaniṣādukās tu yāruṇā sā poṣayiṣṇuḥ kṣipraṃ bahvīr bhavanti himeravas tu yā śvetā sā poṣayiṣṇuḥ kṣipraṃ bahvīr bhavanti duścarmāṇas tu nāñjiḥ kāryo na pṛśnis, amithunaṃ tat, atho vyāghrarūpaṃ vai pṛśnis, bibhyaty asmāt paśavaḥ kanīyāṃso 'sya paśavo bhavanti yasya tādṛṅṅ ṛṣabho bhavati tad āhus, bījam evotsṛjyam iti, etad vā āsāṃ bījaṃ yad rohitaṃ rūpam, paśumān bhavati yasya tādṛṅṅ ṛṣabho bhavati yo dhūmras tāmradhūmraḥ sa prajāpatiḥ pra prajayā ca paśubhiś ca jāyate yasya tādṛṅṅ ṛṣabho bhavati yasya lomaśā kakut sa stambī stambīva prajayā ca paśubhiś ca bhavati yasya tādṛṅṅ ṛṣabho bhavati yasyordhvā kakut tā ūrdhvā āpyāyante, ūrdhvā asya paśavā āpyāyante yasya tādṛṅṅ ṛṣabho bhavati yasya dakṣiṇataḥ pannaṃ sā pāpī sā sravanti, atha yasya savyata unnataṃ sā puṇyā sopāharantī yā utpṛṣṭis tā ūrdhvā āpyāyante, ūrdhvā asya paśavā āpyāyante yasya tādṛṅṅ ṛṣabho bhavati yasya savyataḥ pannaṃ sā pāpī sā sravanti, atha yasya dakṣiṇata unnataṃ sā puṇyā sopāharantī yā savyasācinī sā puṇyā sopāharantī yā saṃśṛṅgī sā goṣṭhas tāṃ na prachindyāt, anusṛṣṭasya goṣu syātām etau vai paśūnām askannaṃ havis, askannam asya havir bhavati yasyānusṛṣṭir goṣu bhavati, ukṣā cāsya vehac ca goṣu syātām etau vai paśūnām ūrjaṃ bibhṛtas, akṣodhukā asya paśavo bhavanti yasyokṣā ca vehac ca goṣu bhavataḥ"
  },
  {
    "reference": "MS_4,3.1",
    "page": "IV,39",
    "text": "arātīyanti vā anye puruṣāya nānye ye 'rātīyanti sā nirṛtis, ye nārātīyanti sānumatis tebhya ubhayebhyaḥ saha nirvapanti, ubhau saha śṛtau kurvanti nairṛtena pūrveṇa pracaranti dakṣiṇā paretya svakṛtā iriṇe, etad vai nirṛtigṛhītaṃ pṛthivyās, nirṛtigṛhīta eva nirṛtiṃ niravadayate, ekolmukaṃ nidhāya visraṃsikāyāḥ kāṇḍābhyāṃ juhoti juṣāṇā nirṛtir vetu svāhā vāsaḥ kṛṣṇaṃ bhinnāntaṃ dakṣiṇeti, etad dhi nirṛtyā rūpam ardhaṃ vai puruṣasya nirṛtigṛhītam ardham anirṛtigṛhītam, yan nirṛtigṛhītaṃ tad evāsmāt tena niravadayate punar etyānumatyā aṣṭākapālena pracaranti nirṛtim eva niravadāya, iyaṃ vā anumatir vāg vai, anumatam evainaṃ savam ākramayati, aṣṭākapālo bhavati gāyatrī hīyaṃ gāyatrī vāk, dhenur dakṣiṇā, etad dhy anumatyā rūpam atha ya udañcaḥ śamyām atiśīyante tān udaṅ paretya valmīkavapām udrujya juhuyāt, idam amuṣyāmuṣyāyaṇasya kṣetriyam avayajā iti tat punar apidadhāti, idam aham amuṣyāmuṣyāyaṇasya kṣetriyam apidadhāmīti kṣetriyaṃ vā etaṃ gṛhṇāti ye cainam anu, iyaṃ kṣetrasya patnī, asyām eva kṣetriyam avayajyāthainaṃ savam ākramayati śvo bhūta ādityebhyo bhuvadvadbhyo ghṛte carur iti, ādityā vā ita uttamāḥ svargaṃ lokam āyan, tebhya eva procya svargaṃ lokam eti, ādityā vā asmiṃl loka ṛddhā ādityā amuṣmin, ubhayor eva lokayor ṛdhnoti varo dakṣiṇā vareṇaiva svargaṃ lokam abhyārohati śvo bhūta āgnāvaiṣṇava ekādaśakapālā iti, agnir vai sarvā devatās, viṣṇur yajñas, devatāś caiva yajñaṃ cālabdha, agnir vai yajñasyānto 'vastāt, viṣṇuḥ parastāt, ubhayata eva yajñasyāntā udagrahīt, ubhayata eva yajñasyāntā udgṛhya yathotsaṅga āvapeta, evaṃ vā etad yajñam āvapate tasya yathākāmaṃ nirvapamāṇa eti, anaḍvān vāmano dakṣiṇā yad vahī tenāgneyas, yad vāmanas tena vaiṣṇavas, rūpeṇaivainaṃ samardhayati śvo bhūte 'gnīṣomīyā ekādaśakapālā iti, agnīṣomābhyāṃ vai vīryeṇendro vṛtram ahan vṛtraṃ khalu vā eṣa hanti yo rājasūyenābhiṣiñcate tad vārtraghnam evaitat, dhiraṇyaṃ dakṣiṇā satyaṃ vai hiraṇyam, satyenaiva hanti śvo bhūta aindrāgna ekādaśakapālā iti, agnīṣomābhyāṃ vai vīryeṇendro vṛtram ahan, sa ojasā vīryeṇa vyārdhyata sa etam aindrāgnam apaśyat tenaujo vīryam ātmann adhatta, ojasā vā eṣa vīryeṇa vyṛdhyate yo rājasūyenābhiṣiñcate, ojo vīryam indrāgnī ojasaivainaṃ vīryeṇa samardhayatas, anaḍvān ṛṣabho dakṣiṇā yad vahī tenāgneyas, yan muṣkaras tenaindras, rūpeṇaivainaṃ samardhayati śvo bhūta āgneyo 'ṣṭākapālo māhendraṃ dadhīti, ṛddhyā evāgneyas, indro vai vṛtram ahan, so 'nyān devān atyamanyata sa mahendro 'bhavat sa etam uddhāram udaharad vṛtraṃ hatvā tad uddhāra evāsya, eṣa bhāga eva tasmād rājā saṃgrāmaṃ jitvodājam udajayat payasā vā eṣa vīryeṇa vyṛdhyate yo rājasūyenābhiṣiñcate yat payaḥ payasaivainaṃ samardhayati, indriyeṇa vā eṣa vīryeṇa vyṛdhyate yo rājasūyenābhiṣiñcate yad aindram indriyeṇaivainaṃ vīryeṇa samardhayati devatābhir vā eṣa vyṛdhyate yo rājasūyenābhiṣiñcate sarvadevatyaṃ vai vāsas, yad vāsaḥ kṣaumaṃ dakṣiṇā devatābhir evainaṃ samardhayati"
  },
  {
    "reference": "MS_4,3.2",
    "page": "IV,41",
    "text": "devā oṣadhīṣu pakvāsv ājim ayuḥ sa indro 'vet, agnir vāvemāḥ prathama ujjeṣyatīti so 'bravīt, yataro nau pūrva ujjayet tan nau saheti tā agnir udajayat tad indro 'nūdajayat tasmād aindrāgnam atho āhus, āgnendraṃ kāryam iti, agnir hi tā agra udajayat tad ujjityā eva, āgrāyaṇo dvādaśakapālo bhavati dvādaśa māsāḥ saṃvatsaraḥ saṃvatsarād dhi tad adhy abhavat saptadaśa sāmidhenīḥ kāryāḥ pañca ṛtavo dvādaśa māsā eṣa saṃvatsaraḥ saṃvatsarād dhi tad adhi bhavati, ekā vai tarhi yavasya muṣṭir āsīd ekā vrīher ekā māṣasyaikā tilasya tad viśve devā abruvan vayaṃ va etat prathayiṣyāmas, bhāgo no 'stv iti tad viśve devā aprathayan, tad bhūmna eva vaiśvadevas, atho prathayaty evaitena payasi syād vaiśvadevas, vaiśvadevaṃ hi payas, atha vā iyam abravīt, mayi vā etad adhy asau vṛṣṭyā pacati naitad ito 'dhy ujjeṣyatha bhāgo nā astv iti tad ābhyāṃ vāvaiṣa bhāgaḥ kriyate, ujjityai, atho pratiṣṭhityā eva yad dyāvāpṛthivīyaḥ saumīr vā oṣadhayaḥ somā oṣadhīnām adhirājas tasya vā eṣa bhāgo yad akṛṣṭapacyam, tad uddhāra evāsya, eṣa bhāga eva tasmād rājā saṃgrāmaṃ jitvodājam udajate grāmyā vā anyā oṣadhaya āraṇyā anyās tā evāsyaitenobhayīr aveṣṭā bhavanti yāḥ phālakṛṣṭās tāsām etenāgrāyaṇaṃ karoti yā āraṇyās tāsām uttareṇa, ānīto vā eṣa devānāṃ ya āhitāgnis, yad akṛtvāgrāyaṇaṃ navasyāśnīyād devānāṃ bhāgaṃ pratikḷptam aśnīyād ārtim ārchet sarvebhyo vā eṣo 'nyebhyo 'bhiṣicyate yo rājasūya āgrāyaṇas, annādyasyāvaruddhyai vatsaḥ prathamajo dakṣiṇā reta iva hy eṣo 'prajātaḥ prajātyai"
  },
  {
    "reference": "MS_4,3.3",
    "page": "IV,42",
    "text": "athaitāni cāturmāsyāni saṃvatsaraṃ vai cāturmāsyāni parījyante saṃvatsarād evaināny adhy āptvāvarunddhe, utsannayajño vā eṣa saṃvatsarād vā adhy utsannayajño 'varudhyate saṃvatsarād evainam adhy āptvāvarunddhe paśavo vā ete cāturmāsyebhyo 'dhy atiricyate yañ śunāsīryam, tān evāpnoti varṣya udake yajeta, etad dhi paśūnāṃ nediṣṭham athaitāni pañca havīṃṣi saṃtatyai grāmakāmo yajeta vāyur vā imāḥ prajā nasyotā itthaṃ cetthaṃ ca nenīyate yad vāyave vāyur evāsmai nasyotāṃ viśaṃ ninayati, annakāmo yajeta saṃvatsaro vā indraḥ śunāsīraḥ saṃvatsaro 'nnādyasya pradātā tam eva bhāgadheyenopāsarat so 'smā annādyaṃ prayachati varṣya udake yajeta, etad dhy annādyasya nediṣṭam, vṛṣṭikāmo yajeta vāyur vā ime samīrayati sa āpyāyayati tato varṣati saṃvatsaro vā indraḥ śunāsīraḥ saṃvatsaram anuvarṣati"
  },
  {
    "reference": "MS_4,3.4",
    "page": "IV,42",
    "text": "devāś ca vā asurāś cāspardhanta sa vṛtra indram abravīt tvaṃ devānāṃ śreṣṭho 'si, aham asurāṇāṃ saṃśaknavāva mā nā anyo 'nyaṃ vadhīd iti tau vai samāmetām anabhidrohāya te devā vṛtram amanyanta, ayaṃ vāvedaṃ bhaviṣyatīti ta indra aichan hanāmemam iti so 'bravīt saṃdhā vai me saṃhitān abhidrohāyeti tam agnir abravīt, aham eva tvetaḥ pāsyāmīti pṛthivyās, aham antarikṣād iti varuṇas, ahaṃ diva iti rudras tato vai devā vṛtram aghnan vṛtraṃ khalu vā eṣa hanti yo rājasūyenābhiṣiñcate tad vārtraghnam evaitat, devāś ca vā asurāś ca samayatanta tān agnis tredhātmānaṃ kṛtvā pratyayatata agnir evāsmiṃl loke bhūtvā varuṇo 'ntarikṣe rudro divi sa indro 'manyata, ayaṃ vāvedaṃ bhaviṣyatīti so 'bravīt, ahaṃ viśvābhyā āśābhyā iti tato vā ajayan, taj jityā evaitat, etenaiva yājayet saṃgrāme jayati saṃgrāmam etenaiva yājayed bhrātṛvyavantaṃ yo vāsya priyaḥ syāt tam, bhavaty ātmanā parāsya bhrātṛvyo bhavati yad vai tad indras turīya upasamapadyata tasmād indraturīyam, dhenur anaḍvāhī dakṣiṇā yad vahinī tenāgneyī yad dhenuḥ satī dāntā tena vāruṇī yad gaus tena raudrī yat payas tenaindrī rūpair evaināṃ samardhayati, indro vai namuciṃ nālabhata sa raśmīn kulāyaṃ kṛtvānvārohad amum ādityam, taṃ vā anvamantrayata sakhāyā asāveti so 'bravīt, nāhaṃ haniṣyāmīti so 'bravīt saṃdhāṃ te saṃdadhai yathā tvā na divā hanāni na naktaṃ na śuṣkeṇa nārdreṇeti tasya vā upodaye sūryasya nīhāraṃ saṃtatyāpāṃ phenena śiro 'chinat tad vā enam anvavartata mitradrug asīti pāpmā vai namuceḥ śiraḥ pāpmā vā enaṃ tad anvavartata pāpmānaṃ vai sa tenāpāhata tat pāpmānam evaitenāpahate, apāṃ nyayanād apāmārgān āharanti, āpo vai rakṣoghnīs, apo rakṣāṃsi na taranti rakṣasām apahatyai varo dakṣiṇā vareṇaiva varaṃ spṛṇoti, ātmā hi varas, ātmānaṃ hi tasya tad anvavartata ye devāḥ puraḥsado agninetrā rakṣohaṇas te no 'vantu te naḥ pāntu tebhyaḥ svāheti, etaddevatyā vā imā diśas, yathādevataṃ vā etad ābhyo digbhyo 'dhi rakṣāṃsy apahanti, anuparikrāmaṃ juhoti sarvābhya eva digbhyo 'dhi rakṣāṃsy apahanti, idam ahaṃ rakṣobhiḥ samūhāmi, agne saṃdaha rakṣaḥ saṃdagdhaṃ rakṣā ity āha rakṣasāṃ dhvarāyai rakṣasām antarityai, atha yat punaḥ samūhya juhoti yābhya eva digbhyo 'dhi rakṣāṃsy apāvadhīt tā bhāginīḥ karoti, ahiṃsāyai rathaḥ pañcavāhī dakṣiṇā pañca diśaḥ pañca devatāḥ samṛddhyai"
  },
  {
    "reference": "MS_4,3.5",
    "page": "IV,42",
    "text": "somenejānaṃ yājayet saṃvatsaraṃ vā etasya chandāṃsi yātayāmāni bhavanti yaḥ somena yajate chandāṃsi vai devikās, chandāṃsi vāvāsmā etad ayātayāmāni punaryāmāṇi karoti rājasūyenābhiṣiṣicānaṃ yājayet paṣṭhauhī dakṣiṇā, āśāṃ vā eṣa upābhiṣiñcate, āśā paṣṭhauhī, āśām evāsmā akaḥ paśukāmaṃ yājayet, chandāṃsi vai devikāḥ paśavaś chandāṃsi gāyatry anumatis, triṣṭub rākā jagatī sinīvālī kuhūr anuṣṭub dhātā vaṣaṭkāras, yā pūrvā paurṇamāsī sānumatis, yottarā sā rākā yā pūrvāmāvāsyā sā sinīvālī yottarā sā kuhūs, candramā eva dhātā yad dve avare dve pare tan mithunam, yat pūryate 'nyāṃ nānyāṃ tan mithunam, yat paśyanty anyāṃ nānyāṃ tan mithunam, yad amāvāsyāyā adhi candramāḥ prajāyate tan mithunam, tasmād evāsmai mithunāt paśūn prajanayati prajākāmaṃ yājayet, dhātāram uttamaṃ kuryāt striyo vai devikāḥ pumān dhātā parācīr vai prajā reto dadhate parācīṣv evāsu reto dadhāti tad āhus, na vai tena parādhatte yad antarā pravīyatā iti vyavadadhyād dhātāraṃ madhyataḥ sarvā evainā vṛṣamodinīḥ karoti tad āhus, jāyata eva paścāccara iva tu bhavati strībhyo hy enaṃ paścāt pariṇayantīti sa yadā jāyetātha dhātre purastān nirvapet, agraṃ vai dhātā, agram evainaṃ pariṇayati"
  },
  {
    "reference": "MS_4,3.6",
    "page": "IV,45",
    "text": "āmayāvinaṃ yājayet, dhātāraṃ madhyataḥ kuryāt saṃvatsaro vai dhātā saṃvatsaro hi vā etasya mugdhas, athaitasyāmayati saṃvatsaraṃ vāvāsmā etan madhyato 'cīkḷpat, athainam etasmān mithunāt prajanayati, īśvarāṇi vā etam etāni chandāṃsy ṛte paśor aśāntāni nirmṛjaḥ paśur apy ālabhyaḥ śāntyā anirmārgāya, ete vai paśavo yad vrīhayaś ca yavāś ca yad vrīhimayaḥ puroḍāśo bhavati tenaiva paśur ālabhyate śāntyā anirmārgāya vīrasthā vā anye paśavo 'vīrasthā anye ye purastātpuroḍāśās te vīrasthās, ye paścātpuroḍāśās te 'vīrasthās, ye purastātpuroḍāśā bhuñjatas ta upatiṣṭhante prajāpatiṃ hy ete pratiṣṭhām abhyasṛjyanta ye paścātpuroḍāśāḥ parā te bhavanti yāsu sthālīṣu somāḥ syus te caravaḥ syuḥ somo vai retodhāḥ prajananāya sarvavedasenejānaṃ yājayet paśubhir vā eṣa vyṛdhyate yaḥ sarvaṃ dadāti, atra vā eṣa jaghanyaṃ paśūn paśyati yatrainān vibhajati yatraivainān vibhajati tata enān punar avarunddhe ya eva kaś ca somena yajeta taṃ yājayet saṃvatsaraṃ vā etasya chandāṃsi yātayāmāni bhavanti yaḥ somena yajate chandāṃsi vai devikās, chandāṃsi vāvāsmā etad ayātayāmāni punaryāmāṇi karoti"
  },
  {
    "reference": "MS_4,3.7",
    "page": "IV,45",
    "text": "athaitat triṣaṃyuktam, yat pūrvaṃ triṣaṃyuktam ita evāsmai tenordhvān imāṃl lokān dādhāra yad uttaraṃ triṣaṃyuktam amuta evāsmai tenārvāca imāṃl lokān dādhāra tad eṣāṃ vāvaite lokānāṃ vidhṛtyai yat pūrvaṃ triṣaṃyuktaṃ vīrajananaṃ tat, yad uttaraṃ paśujananaṃ tat, yat pūrvaṃ triṣaṃyuktam, vīrān evāsmai tena janayati yad uttaram, paśūṃs tena yat pūrvaṃ triṣaṃyuktam, reta eva tena dadhāti yad uttaram, pra tena janayati yat pūrvaṃ triṣaṃyuktaṃ tena yajñakāmo yajeta, agnir vai sarvā devatās, viṣṇur yajñas, devatāś caiva yajñaṃ cālabdha, aindro vai yajñas, viṣṇur yajñas tad yajñasyaivaiṣa ārambhas, atha yad vaiṣṇavas, viṣṇur vai yajñas, yajña eva pratitiṣṭhati yad uttaraṃ triṣaṃyuktaṃ tena paśukāmo yajeta somo vai retodhāḥ pūṣā paśūnāṃ prajanayitā soma evāsmai reto dadhāti pūṣā paśūn prajanayati, indriyeṇa vai paśavaḥ prajāyante pūṣā prajanayati, indriyeṇaivāsmai pūṣā paśūn prajanayati, atha yat pauṣṇaḥ paśavo vai pūṣā paśuṣv eva pratitiṣṭhati, athaitad vaiśvānaravāruṇam, saṃvatsaro vā agnir vaiśvānaras tasya vā ete svā yad ṛtavas teṣāṃ vā eṣo 'bhiṣikto rājā, abhiṣikto vai devānāṃ varuṇas, etau vai devānāṃ sūtau, etau savapatī etau savasyeśāte tā enaṃ suvāte yāvanto vā etasya svā anukā vai ta etam anukā devā varuṇam, yāvanta evāsya svās tān asmā anukān avivādinaḥ karoti, iyāṃś carur bhavati, etāvān vā ātmā yāvān evāsyātmā taṃ varuṇān muktvā saṃvatsaro vā agnir vaiśvānaraḥ saṃvatsara evainaṃ pratiṣṭhāpayati saṃvatsarāyuṣam enaṃ karoti tasmād rājasūyābhiṣiktasya jarasā dantā avaśīyante saṃvatsare hy enaṃ pratiṣṭhāpayati saṃvatsarāyuṣam enaṃ karoti yo jyogāmayāvī syāt tam etena yājayet, varuṇena hi vā eṣa pāpmanā gṛhītas, athaitasya jyog āmayati yad vāruṇas, varuṇād evainaṃ tena muñcati, iyāṃś carur bhavati, etāvān vā ātmā yāvān evāsyātmā taṃ varuṇān muktvā saṃvatsaro vā agnir vaiśvānaraḥ saṃvatsara evainaṃ pratiṣṭhāpayati saṃvatsarāyuṣam enaṃ karoti"
  },
  {
    "reference": "MS_4,3.8",
    "page": "IV,45",
    "text": "athaite ratninaḥ kṣatrasya vā etāny aṅgāni yasya vā etāny ojasvīni bhavanti tad rāṣṭram ojasvī bhavati tāny evāsyaujasvīni karoti kṣatrasya vā etāny aṅgāni yasya vā etāni tejasvīni bhavanti tad rāṣṭraṃ tejasvī bhavati tāny evāsya brahmaṇā tejasvīni karoti bārhaspatyaś carur brahmaṇo gṛha iti brahma vai bṛhaspatis, bṛhaspatipurohita khalu vai rāṣṭram ṛdhnoti brahma vā etat purastād rāṣṭrasyātyauhīt, atho brahmaṇa eva rāṣṭram anukaṃ karoti, aindra ekādaśakapālo rājño gṛha iti, indriyaṃ vā indras, indriya eva pratitiṣṭhati, ādityaś carur mahiṣyā gṛha iti, iyaṃ vā aditis, asyā evainaṃ mātrāṃ gamayati, imām evainaṃ prajābhya upajīvanīyaṃ karoti dhenur dakṣiṇā, etad dhy adityā rūpam, nairṛtaś carur nakhāvapūtānāṃ parivṛktyā gṛha iti nirṛtigṛhītā hi vā eṣā, athaitāṃ parivṛñjanti nirṛtim eva niravadāya, iyaṃ vā anumatis, asyā evainaṃ mātrāṃ gamayati, imām evainaṃ prajābhya upajīvanīyaṃ karoti śyenī vaṇḍāpasphurā dakṣiṇā, etad dhi nirṛtyā rūpam āgneyo 'ṣṭākapālaḥ senānyo gṛha iti, agnir vai sarvā devatās, devatābhir evāsya senāmukhaṃ jityai saṃśyati hiraṇyaṃ dakṣiṇā satyaṃ vai hiraṇyam, satyenaiva jayati, āśvino dvikapālaḥ saṃgrahītur gṛha iti rathareṣam evāsmāt tena niravadayate savatyau dakṣiṇeti savatyā iva hi savyasthasārathī ratham abhi sāvitro 'ṣṭākapālaḥ kṣattur gṛhe prasūtyai, atho saviteva hy eṣa prajābhyaḥ prasuvati vāruṇo yavamayo daśakapālaḥ sūtasya gṛhe mārutaḥ saptakapālo vaiśyasya grāmaṇyo gṛha iti sūtamukhā vai viṭ kṣatram upatiṣṭhate sūtamukhāṃ vāvāsmā etad viśaṃ mukhato 'nnādyāyopadadhāti pauṣṇaś carur bhāgadughasya gṛha iti puṣṭir vai pūṣā puṣṭim evāsya bhāge dadhāti vaiṣṇavas trikapālas takṣarathakārayor gṛha iti viṣṇur vai yajñas, yajña eva pratitiṣṭhati raudro gāvīdhukaś carur akṣāvāpasya gṛhe govikartasya ceti, antata evāsmāt tena rudraṃ niravadayate, atho rudra iva hy etau paśū abhimanyate ekādaśa vā etāni havīṃṣi, ekādaśākṣarā triṣṭub vīryaṃ triṣṭub vīrya eva pratitiṣṭhati nānā vā eta eteṣām āśiṣo 'varundhate yat saha nirvapeyur aratninaḥ syus, aindra ekādaśakapālo rājño gṛha iti, indriyaṃ vā indras, ekadhā vā etad yajamāne yajñasyāśīḥ pratitiṣṭhati, aindro hi yajamānaḥ"
  },
  {
    "reference": "MS_4,3.9",
    "page": "IV,45",
    "text": "indrāyāṃhomucā ekādaśakapālaṃ nirvapet, yad eva kiṃcārvācīnaṃ janitor enaḥ karoti tata enam aṃhomuṅ muñcati, indrāya sutrāmṇā ekādaśakapālam, ya evopavādī yo 'bhidāsati tata enaṃ sutrāmā trāyate, athaitan maitrābārhaspatyam, satyaṃ vai mitras, brahma bṛhaspatiḥ satyaṃ caiva brahma cālabhya dīkṣate kṣatraṃ vai mitras, brahma bṛhaspatiḥ kṣatraṃ caiva brahma cālabhya dīkṣate yasya rāṣṭraṃ śithiram iva syāt tam etena yājayen maitrābārhaspatyena kṣatraṃ vai mitras, brahma bṛhaspatir brahmaṇi vā etat kṣatraṃ pratiṣṭhāpayati draḍhimne 'śithiratvāya, athaite devasvas, ete vai devānāṃ sūtās, ete savapatayas, ete savasyeśate ta enaṃ suvate tasmād vā etam āhuḥ pūrvedyur vā eṣa sūyate 'bhitaś ca sicyatā iti, athaiṣa māruta ekaviṃśatikapālas trir vai saptasapta marutas, viṇ marutas, viśo vā etan madhyataḥ sūyate tasmād vā eṣa viśaḥ priyas, viśo hi madhyataḥ sūyate varuṇasya vā abhiṣicyamānasyendriyaṃ vīryam apākrāmat tat tredhābhavat, bhṛgus tṛtīyam abhavat, śrāyantīyaṃ tṛtīyam, sarasvatīṃ tṛtīyaṃ prāviśat, yad bhārgavo hotā bhavati śrāyantīyaṃ brahmasāmaṃ sārasvatīr āpas tad evendriyaṃ vīryaṃ teja āpnoti vācā vā etam abhiṣiñcanti yam abhiṣiñcanti vāk sarasvatī sārasvatīr āpas, yat sārasvatībhiḥ sūyate yāvaty eva vāk tayā sūyate"
  },
  {
    "reference": "MS_4,3.10",
    "page": "IV,45",
    "text": "apāṃ vā etāni citrāṇi, apāṃ vā etac citrāṇi saṃbharanti, apām enaṃ citrair abhiṣiñcanti citram asmin dadhati tasmād vā eṣo 'bhiṣiktaś citraṃ rājeti śrūyate, apāṃ hy enaṃ citrair abhiṣiñcanti citram asmin dadhati yathā vā idaṃ madhukṛto madhu saṃbharanty evaṃ vā etad apām oṣadhīnāṃ rasaṃ saṃbharanti, apām enam oṣadhīnāṃ rasenābhiṣiñcanti rasam asmin dadhati tasmād vā etam āhus, asī rājā puṇyā iti, apāṃ hy enam oṣadhīnāṃ rasenābhiṣiñcanti rasam asmin dadhati varuṇasavo vā eṣa vāruṇīr āpas, yad adbhir abhiṣiñcati varuṇam evainam akar viṣuvān vai sarasvatī sārasvatīr āpas, yat sārasvatībhiḥ sūyate viṣuvān bhavati ṣoḍaśa grahā gṛhyante ṣoḍaśa homā hūyante tad dvātriṃśat, dvātriṃśadakṣarānuṣṭub yāvaty eva vāk tayā sūyate"
  },
  {
    "reference": "MS_4,4.1",
    "page": "IV,45",
    "text": "pratīpam anya ūrmir yudhyaty anvīpam anyo mithunatvāya yat tasya gṛhṇāti yaḥ pratīpaṃ yudhyati, ojasā vā eṣa vīryeṇa pratīpaṃ yudhyati, ojasā vā etad vīryeṇa rāṣṭra ojo vīryaṃ dadhāti, atha yat tasya gṛhṇāti yo 'nvīpam īrayati māhiṣaṃ tena tokaṃ prajanayati, atha yan nadīpater apāṃ vā etan mithunam apāṃ vā etan mithunena rāṣṭre mithunaṃ dadhāti, atha yad aprahāvarīṇām, madhyameṣṭheyaṃ tenāvarunddhe, atha yat parivāhiṇīnām, pārevasyantyās tena tokaṃ prajanayati, atha yā āpo 'ñśerā ojasā vā etā vīryeṇāpo 'ñśerās, ojasā vā etad vīryeṇa rāṣṭra ojo vīryaṃ dadhāti, atha yat kūpyānām ubhayīs tenāpo 'varunddhe yāś ca samudriyā yāś cāsamudriyā īśvarā vā etam etā srotasyā āpo 'śāntā nirmṛjas, yat sthāvarāṇāṃ gṛhṇāti śāntyā anirmārgāya yā ātapati varṣati yāś ca paridadṛśre tā āpo brahmavarcasyās tābhī rāṣṭre brahmavarcasaṃ dadhāti, atha yad dhrādunīnām, viśas tena vīryam avarunddhe, atha yat puṣpāṇām āraṇyaṃ tena, atha yad ulbyānām, vajro vai paśavas, vajrā ulbyās, vajreṇa vā etad rāṣṭre vajraṃ dadhāti, atha yat payasaḥ payasā vā etad rāṣṭre payo dadhāti, atha yad ghṛtasya, etā vā āpo 'nādhṛṣyās tābhī rāṣṭram anādhṛṣyaṃ karoti, atha yan madhos, apāṃ vā eṣa oṣadhīnāṃ rasas, apāṃ vā etad oṣadhīnāṃ rasena rāṣṭre rasaṃ dadhāti ṣoḍaśa vā ete grahāḥ prājāpatyāḥ samānītaḥ saptadaśaḥ prajāpatiḥ saptadaśaḥ prajāpatim evāpnoti"
  },
  {
    "reference": "MS_4,4.2",
    "page": "IV,45",
    "text": "devīr āpo madhumatīḥ saṃsṛjyadhvaṃ mahi kṣatraṃ kṣatriyāya vanvānā iti, etā hi kṣatrasya vantrīs, anādhṛṣṭāḥ sīdatorjasvatīr mahi varcaḥ kṣatriyāya dadhatīr iti, etā hi kṣatrasya dhātrīs, anibhṛṣṭam asīti, anibhṛṣṭaṃ hy eva rāṣṭram akas tapojā iti, tapojā hi rāṣṭram, somasya dātram iti somasya hy etad dātram, śukrā vaḥ śukreṇa punāmi candrā vaś candreṇa punāmīti, āyur vai hiraṇyam āyuṣyā evainā akar varco vai hiraṇyam, varcasyā evainā akar devo vaḥ savitā punātv achidreṇa pavitreṇeti, etad vā achidraṃ pavitraṃ yat sūryasa raśmayas, achidreṇaivaināḥ pavitreṇa punāti svāhā rājasūyā iti, rājasūyā hy etāḥ sadhamādo dyumnyā ūrjā ekā iti vyānayati vāruṇyā vāruṇīr hy āpaḥ svayaiva devatayā rudra yat te giriparaṃ nāmeti rudram evāsmāt tena niravadayate tasmin hutam asi yameṣṭam asi svāheti mṛtyur vai yamas, mṛtyum evāsmāt tena niravadayate somā indro varuṇo mitro agnis te devā dharmadhṛto dharmaṃ dhārayantv iti, ete vai devā dharmadhṛto yad ime prāṇās, yad enam etebhyo 'procyābhiṣiñceyur aparodhukā enaṃ syus, atha yad enam etebhyaḥ procyābhiṣiñcanti tathā hainam anaparodhukā bhavanti parṇasya vā agre 'nte brahma samavadanta tad vāva suśravā yat tad aśṛṇot parṇamayenābhiṣiñcati brahmābhiṣiñcati brahmavarcasenaivainam abhiṣiñcati, atho brahma vai brahmā brahmaṇaivainaṃ brahmābhiṣiñcati, āśvatthena vaiśyas, viśo vīryam apākrāmat tad aśvatthaṃ prāviśat sa tena vīryeṇa bharbharābhavat tad viśa evaitena vīryam avarunddhe, audumbareṇa bhrātṛvyas, ūrg vā udumbarās, ūrjaṃ vā etad annādyaṃ yajamāno bhrātṛvyasya vṛṅkte yo janyo mitraṃ sa naiyagrodhena mitreṇa vai kṣatraṃ vyavatatam avarodhair nyagrodhas, mitreṇa vā etat kṣatraṃ vyavatanoti draḍhimne 'śithiratvāya"
  },
  {
    "reference": "MS_4,4.3",
    "page": "IV,45",
    "text": "kṣatrasya yonir asi kṣatrasyolbam asi kṣatrasya nābhir asi, iti, indro vai yad ajāyata tasya vā eṣa yonir āsīd yat tārpyam ulbaṃ pāṇḍaram, nābhir uṣṇīṣaḥ sūtavaśāyā adhyajāyata sūnā catuḥpady ūdhar āsīt, nīvārāḥ pīyūṣas tasmān naivāraḥ puroḍāśaḥ pañcāśatam anyasminn akṣaṇy ānakty ekapañcāśatam anyasmin śatāyur vai puruṣaḥ śatavīryāḥ, āyur eva vīryam āpnoti, apa upaspṛśati, amṛtaṃ vā āpas, amṛtenaivainaṃ saṃrambhayati, āvitto agnir gṛhapatir iti gārhapatyāyaivainam āvedayati, āvittā indro vṛddhaśravā iti, indriyaṃ vā indraḥ, indriyāyaivainam āvedayati, āvittau mitrāvaruṇau dhṛtavratā iti, ahorātre vai mitrāvaruṇau, ahorātrābhyām evainam āvedayati, āvitte dyāvāpṛthivī ṛtāvṛdhā iti dyāvāpṛthivībhyām evainam āvedayati, āvittaḥ pūṣā viśvavedā iti paśavo vai pūṣā paśubhya evainam āvedayati, āvittā devy aditir iti, ādityā vā imāḥ prajās tābhya evainam āvedayati, āvitto 'yam asā āmuṣyāyaṇo 'muṣyāḥ putro 'muṣyāṃ viśīti viśa evainam āvedayati tasmād vā eṣa viśaḥ priyaḥ, viśe hy enam āvedayati, eṣa te janate rājeti janatāyā evainam āvedayati somo 'smākaṃ brāhmaṇānāṃ rājeti brahmoddharati sarvebhya evainam anyebhyo bhūtebhya āvedayati brahmoddharati tasmād āhus, brahmoddhṛtam iti brahma hy uddharati, indrasya varjo 'si vārtraghnas tvayāyaṃ vṛtraṃ vadhyād iti dhanuḥ prayacchati vajro vai dhanuḥ, vajro rājanyaḥ, vajreṇaiva vajraṃ samardhayati śatrubādhanāḥ stheti bāṇavataḥ, anto vai bāṇavantaḥ, anto rājanyaḥ, antenaivāntaṃ samardhayati trīn prayacchati tisro vai śaravyā divyā pārthivā samudriyā tā asmād yoyāva pāta prāñcam, pāta pratyañcam, pāta tiryañcam, pātānvañcam, pātordham, digbhya enaṃ pāteti digbhya enaṃ pānti mitro 'sītīmam abhimantrayate mitrasya hy etad rūpam, varuṇo 'sītīmam, varuṇasya hy etad rūpaṃ hiraṇyavarṇam uṣaso vyuṣṭā ity udvatā abhimantrayeta, ūrdhvabāhuṃ tiṣṭhantam abhiṣiñcati bṛhat sāma bhavati svargam evainaṃ lokam abhisaṃtanoti"
  },
  {
    "reference": "MS_4,4.4",
    "page": "IV,45",
    "text": "diśa enaṃ vyāsthāpayati vajreṇa vā etad imā diśo 'bhijayati tasmād vā etasya sarvā diśo 'bhijitā yāṃyām abhiparyāvartate diśo vai svargo lokas, etaddevatyā vā imā diśas, yathādevataṃ vā etad ābhyo digbhyo 'dhi svargaṃ lokam eti somasya tviṣir asi tviṣimat taveva me tviṣir bhūyād iti vyāghracarmaṃ viveṣṭayati some vā ekā tviṣis, vyāghra ekā sarpa ekā tā evāvarunddhe pratyastaṃ namuceḥ śirā iti sīsaṃ paṇḍagāya pratyasyati pāpmā vai namuceḥ śiraḥ pāpmānaṃ vāvāsmā etat pratyasyati svargaṃ lokam abhyārohan, aveṣṭā dandaśūkā iti lohitāyasaṃ keśavāpāya dandaśūkān evāsmāt tena niravadayate tasmād vā etasya nābhicāro 'sti yāvanto hi mṛtyavas tān asmān niravadayate mṛtyoḥ pāhīti rajataṃ rukmam adhastād upohate mṛtyor vā etad rūpaṃ yad vyāghras, amṛtaṃ hiraṇyam amṛtenaiva mṛtyum antardhatte didivaḥ pāhīti haritaṃ rukmam upariṣṭād adhyūhate divyāyā evainam aśanyā yoyāva, iyaṃ vai rajatā, asau hariṇī, ābhyām evainaṃ parigṛhya, āyur vai hiraṇyam āyuṣyā evainam abhyatikṣaranti varco vai hiraṇyam, varcasyā evainam abhyatikṣaranti varuṇasya vā abhiṣicyamānasyāpa indriyaṃ vīryaṃ niraghnan yad rukmam antardadhāti, indriyasya vīryasyānirghātāya śatamāno bhavati śatakṣaraḥ śatāyur vai puruṣaḥ śatavīryas, āyur eva vīryam āpnoti"
  },
  {
    "reference": "MS_4,4.5",
    "page": "IV,45",
    "text": "athaitāni pārthāni saṃvatsaro vai pārthāni saṃvatsaraṃ vā etan madhyataḥ praviśati tasmād vā eṣa duḥparāṇodaḥ saṃvatsaraṃ hi madhyataḥ praviśati girī vā etau rājasūyasya bārhaspatyam anyeṣām uttamaṃ bhavaty aindram anyeṣāṃ prathamam, vīryaṃ vai bṛhaspatis, vīryam indras, vīrya evainam abhisaṃdhatte, ādityanāmāni vā etāni, ādityā vā imāḥ prajās tābhya eva sūyate somasya tvā dyumnenāgnes tejasendrasyendriyeṇa viśveṣāṃ tvā devānāṃ kratunābhiṣiñcāmīti, etair evainam indriyair etābhir devatābhir abhiṣiñcati, indrasya yonir asi janayeti, ato vā adhīndro 'jāyata svād evainaṃ yoner janayati, ati dyūn pāhīty āha svargasya lokasya samaṣṭyai samāvavṛtrann adharāg udak tā iti samunmārṣṭi, indriyaṃ vā etad vīryam abhiṣicyamānasya vyavaiti tad eva samunmārṣṭi tenainaṃ samardhayati, aindryā triṣṭubhā brahmānveti, aindro vai rājanyas triṣṭupchandāḥ svenaivainaṃ chandasānveti, atho prajāpatir vai brahmā yajñasya prajāpater adhīndro 'sūyata prajāpater evādhi sūyate, indrasya vajro 'si vājasanis tvayāyaṃ vājaṃ sed iti ratham upāvaharati svayaiva devatayā mitrāvaruṇayos tvā praśāstroḥ praśiṣā yunajmīti yunakti svayaiva devatayā viṣṇoḥ kramo 'si sapatnaheti ratham abhyātiṣṭhati, ato vai viṣṇur imāṃl lokān udajayat, viṣṇor evojjitim anv imāṃl lokān ujjayati praibhyo lokebhyo bhrātṛvyaṃ nudate marutāṃ prasave jayeti māruta eva gaṇo bhūtvojjayati rājanyaṃ jināti, antam evākramīt tad asya na kaścanājyeya uñśiṣyate tasmai tām iṣum asyati tad asyāmoghāyāstam abhūt, āptaṃ manaḥ sam indriyeṇety uktvā vartate, antam eva gatvāvartate, ātmano 'hiṃsāyai, eṣa vajro vājasātamas tena nau putro vājaṃ sed iti patnyai dhanvārtiṃ prayachati, eṣa vai patnyā yajñasyānvārambhaḥ saha svarge loke bhavataḥ"
  },
  {
    "reference": "MS_4,4.6",
    "page": "IV,45",
    "text": "udbhinnaṃ rājñaḥ // iti catvāro vai puruṣās, brāhmaṇo rājanyo vaiśyaḥ śūdras teṣām evainam udbhedayati tataḥ pañcākṣān prayachann āha diśo abhyabhūd ayam iti, imā evāsmai pañca diśo 'nnādyāya prayachati kṣetraṃ dadāti tena kṣetre dhṛto bhavati varaṃ vṛṇīte so 'smai kāmaḥ samṛdhyate yatkāmo bhavati maṅgalyanāmno hvayati yat pūrvaṃ vyāhārṣaṃ tan nen mogham asad iti, asā amuṣya putro 'muṣyāsau putra iti nāmanī vyatiṣajati svargasya lokasya samaṣṭyai"
  },
  {
    "reference": "MS_4,4.7",
    "page": "IV,58",
    "text": "samāno vā eṣa yajñakratuḥ saṃvatsaraṃ bhavati vi vā etad daśapeyaś chidyate yad avabhṛtham avayanti yad apāṃ naptre svāhorjo naptre svāhāgnaye gṛhapataye svāheti juhvata āyanti yajñasya saṃtatyā avichedāya yajño vai devebhyas tiro 'bhavat taṃ devāḥ saṃsṛpsv anvaichan yat sāvitraḥ savitṛprasūtā evānvaichan yat sārasvatas, vāg vai sarasvatī vācy evānvaichan yat pauṣṇaḥ paśavo vai pūṣā paśuṣv evānvaichan yad bārhaspatyas, brahma vai bṛhaspatis, brahmaṇy evānvaichan yad aindras, indriyaṃ vā indras, indriya evānvaichan yad vāruṇas, varuṇa evānvaichan yat tvāṣṭraḥ saṃvatsaro vai tvaṣṭā saṃvatsara evānvaichan yad āgneyas, agnir vai sarvā devatās, devatāsv evānvaichan yat saumyaḥ saumīr vā oṣadhayas, oṣadhīṣv evānvaichan yad vaiṣṇavas, viṣṇur vai yajñas, yajña evānvaichan, taṃ viṣṇā avindan daśame tasmād eṣa daśamas, daśame hy avindan daśa camasās, daśa camasādhvaryavas, daśadaśa camasān abhitā ā daśamāt puruṣād anvācaṣṭe samṛddhyai daśasamṛddho hy eṣa yajñas, etaṃ vai te tad yajñam anvaichan, ta ārdhnuvan, tad ya etena yajata ṛdhnoti saptadaśaḥ sarvo bhavati prajāpatir vai saptadaśaḥ prajāpatim evāpnoti, utsannayajño vā eṣa saṃvatsarād vā adhy utsannayajño 'varudhyate saṃvatsarād evainam adhy āptvāvarunddhe, indro vai vṛtram ahan, tasyeme rūpāṇy upaitām, citrāṇīyam nakṣatrāṇy asau nakṣatrāṇāṃ vā avakāśe puṇḍarīkaṃ jāyate kṣatrasya vā etad rūpaṃ kṣatrasyaiva rūpaṃ pratimuñcate dvādaśapuṇḍarīkā bhavanti dvādaśa māsāḥ saṃvatsaraḥ saṃvatsaram evāptvāvarunddhe"
  },
  {
    "reference": "MS_4,4.8",
    "page": "IV,59",
    "text": "aśvaḥ prastotuḥ prājāpatyo vā aśvaḥ prājāpatyaḥ prastotā, atho preva hy eṣa prothati preva prastotā dhenuḥ pratihartuḥ pratīvā hy eṣā harati pratīva pratihartā vaśā maitrāvaruṇasya vaśaṃ mā nayād iti, ṛṣabho brāhmaṇāñśaṃsinaḥ sendriyatvāya vāsaḥ potuḥ pavitratvāya, anaḍvān neṣṭur agnīdho 'nyas, yuktyā eva sthūri yavācitam achāvākasya sthūrīr iva hy eṣā hotrā svargyā yad achāvākyā, atho nirvaruṇatvāyaiva yavās, na vā asyai tarhi sadasyebhyo dakṣiṇā dīyante ta evāsyai tenābhīṣṭāḥ prītā bhavanti dvādaśa paṣṭhauhīr garbhiṇīr brahmaṇas, vāg vai dhenus, garbho mantras, vācy evāsya mantraṃ dadhāti, āmantraṇīyo ha bhavati dhenuṃbhavyā bhavanti dvādaśa vai payāṃsi tāny asmin dadhāti tasmād vā etam āhuḥ payasvī rājā puṇyā iti yāvad dhi payas tad asmin dhīyate"
  },
  {
    "reference": "MS_4,4.9",
    "page": "IV,59",
    "text": "abhyaṣikṣi rājābhūm // iti śrad dhāsmai suṣuvāṇāya dadhati saṃvatsaram agnihotraṃ juhoti, anusaṃtatyai"
  },
  {
    "reference": "MS_4,4.10",
    "page": "IV,59",
    "text": "agniṣṭomam agre jyotiṣṭomam āharati yajñamukhaṃ vā agniṣṭomas, yajñamukham evālabhya savam ākramate, athaiṣa triṣṭomas tasya trivṛt prātaḥsavanaṃ pañcadaśaṃ mādhyaṃdinaṃ savanam, tejo vai trivṛt kṣatraṃ pañcadaśas teja evāsya kṣatre dadhāti na vā atrāpi saptadaśas tāyate prajāpatir vai saptadaśas, yajñaḥ prajāpatis, yad yajñas tāyate tena saptadaśo 'nantaritaḥ pañcadaśaṃ mādhyaṃdinaṃ savanam ekaviṃśaṃ tṛtīyasavanam iti viḍ vā ekaviṃśaḥ kṣatraṃ pañcadaśas, viśi vāvāsyaitat kṣatraṃ pratiṣṭhāpayām akaḥ sarve catustriṃśāḥ pavamānā abhiṣecanīyasya trayastriṃśad devatās tā evāsyaitenābhīṣṭāḥ prītā bhavanti, atha ya eṣa catustriṃśaḥ prajāpatir vai catustriṃśaḥ prajāpatim evāpnoti saṃśaro vā eṣa stomānām ayathāpūrvaṃ yad viṣamāḥ stomās, yat samāḥ pavamānās tenaivāsaṃśaras tena yathāpūrvam ātmanā vā agniṣṭomena ṛdhnoty ātmanā puṇyo bhavati prajā vā ukthāni paśava ukthāni yad ukthyas, anusaṃtatyai yo vai savād eti nainaṃ sava upanamati yaḥ sāmabhyā eti pāpīyānt suṣuvāṇo bhavati yāni devarājānāṃ sāmāni yat tebhyo naiti tenaiva savān naiti, etāni vai sāmāni yat pṛṣṭhāni yat pṛṣṭhāny upayanti tenaiva sāmabhyo naiti yāni devarājānāṃ sāmāni tair asmiṃl loka ṛdhnoti yāni manuṣyarājānāṃs tair amuṣmin, tad ubhayor evaitair lokayor ṛdhnoty asmiṃś cāmuṣmiṃś ca, udvatīṣu sruvate, udvad vā anuṣṭubho rūpam ānuṣṭubho rājanyas tasmād udvatīṣu sruvate, anuṣṭup prathamā bhavaty anuṣṭub uttamā vāg vā anuṣṭub vācā vā etat prayanti vācodyanti saury anuṣṭub uttamā bhavati svargasya lokasya samaṣṭyai, ekaviṃśaṃ keśavapanīyasya bahiṣpavamānam ekaviṃśam abhiṣecanīyasyottamam iti viḍ vā ekaviṃśaḥ kṣatraṃ saptadaśas, viśo vā etan madhyataḥ sūyate tasmād vā eṣa viśaḥ priyas, viśo hi madhyataḥ sūyate yatra vā enam ado diśo vyāsthāpayati tat svargaṃ lokam abhyārohati yad imaṃ lokaṃ punar nopāvarohed atijanaṃ vā gached ud vā mādyet, yad eṣa pratīcīnastomas, imaṃ vā etal lokaṃ punar upāvarohati"
  },
  {
    "reference": "MS_4,5.1",
    "page": "IV,59",
    "text": "apo vai vṛtraḥ paryaśayat tato yā atyamucyanta tā jīvā yajñiyās, girir vai vṛtro yā atimumucānā dhāvanti tā jīvā yajñiyās, yad vahantīnāṃ gṛhṇāti yā eva jīvā yajñiyās tāsām eva gṛhṇāti pratīpam upamārayati, achambaṭkārāya sūryasyāvakāśe gṛhṇāti sendrā eva gṛhṇāti haviṣmatīr imā āpā iti haviṣmatīr eva gṛhṇāti, āviḥsūrye gṛhyās, uttaram eva yajñakratum abhigṛhṇāti, anuṣṭubhā gṛhṇāti, anuṣṭub vai sarvāṇi chandāṃsi sarvair evaināś chandobhir gṛhṇāti varṣma vā eṣā chandasām, varṣmainaṃ samānānāṃ gamayati caturbhir gṛhṇāti tribhiḥ sādayati tat sapta saptapadā śakvarī śākvarāḥ paśavaḥ paśūn evāvarunddhe, apo vai rātrir divā bhūte praviśati tasmād āpo divā kṛṣṇās, apo 'har naktam, tasmād āpo naktaṃ śuklās, yad divā gṛhṇāti, ubhe evāhorātre gṛhṇāti divā vai manuṣyā yajñena caranti naktaṃ devās tasmād rātribhiḥ śravasyate saṃsthāpya vai manuṣyā yajñaṃ niḥpadyante, āpaḥ khalu vai viśve devās, yad apaḥ pariharanti, adbhyo vā etad yajñaṃ saṃprādāt, anyaste 'sya yajñe kriyate yad vai yajñasyāntaryanti tac chidram, tad anu rakṣāṃsi yajñam avayanti, āpo vai rakṣoghnīs, apo rakṣāṃsi na taranti yad apaḥ pariharanti rakṣasām ananvavāyāya yā divā gṛhṇāti yā atrīḥ prajās tāsām etā yonis tā etā anuprajāyante yā naktaṃ gṛhṇāti yā ādyāḥ prajās tāsām etā yonis tā etā anuprajāyante, ubhayīr eva prajāḥ prajanayaty atrīś cādyāś ca, āgnīdhre sādayati, etad vā anabhijitam atho atra hi tāṃ rātriṃ devatā upavasanti devā vai yajñasya śvastanaṃ nāpaśyan, te vā etad eva yajñasya śvastanam apaśyan yad vasatīvarīs, yad vasatīvarīr gṛhītvopavasanti śvastanaṃ vā etad yajñasyālabhyopavasanti, atho āpo vai viśve devāḥ sarvā vā etad devatā ālabhyopavasanti yasyāgṛhītāḥ sūryo 'bhinimroced ya āhitāgniḥ somayājī tasya kumbhād gṛhyās tasya hi gṛhītā agnim upariṣṭād dhārayeyus, atha gṛhṇīyāt, jyotiṣmatīr evainā gṛhṇāti hiraṇyaṃ haste bhavati, atha gṛhṇāti satyaṃ vai hiraṇyam, satyenaivainā gṛhṇāti varo dakṣiṇā vareṇaivainā gṛhṇāti yat tatra dhanam adāsyant syāt tad deyam"
  },
  {
    "reference": "MS_4,5.2",
    "page": "IV,59",
    "text": "ayaṃ me raddha iti vā etad āha yady agniṣṭomo juhoti na vā agnim agniṣṭomasya stotreṇa na śastreṇātiyanti, agniṣṭomam eva yajñakratum anusaṃtanoti yady ukthyaḥ paridhim anakati pare vā agneḥ paridhayaḥ parāṇi paridhibhya ukthāni, ukthāny eva yajñakratum anusaṃtanoti yady atirātra etad eva yajur vadan havirdhānaṃ prapadyeta paraṃ vai paridhibhyo havirdhānam, parokthebhyo rātrī rātrīm eva yajñakratum anusaṃtanoti stenaṃ manas, anṛtavādinī vāk, atha kena somā gṛhyante kena hūyantā iti pṛchet, ṛtaṃ vai satyaṃ hiraṇyam ṛtenaiva satyena gṛhyanta ṛtena hūyante"
  },
  {
    "reference": "MS_4,5.3",
    "page": "IV,59",
    "text": "devebhyaḥ prātaryāvabhyo 'nubrūhi // iti chandāṃsi vai devāḥ prātaryāvāṇas, chandobhyo vā etad anuvāca āha purā vācaḥ pravaditoḥ prātaranuvākam anvāha yajamānāyaiva vācaṃ gṛhṇāti na vā etarhi yajamāno hastā avanenikte yad apsumatīṃ prathamām anvāha prātaravanego vā eṣa yajamānasya yatra vā ado 'paḥ pariharanty adbhyo vā etad yajñaṃ saṃprādāt, yad apsumatīṃ prathamām anvāha, adbhyo vā etad yajñaṃ punar ālabhate sarveṣāṃ vai devānāṃ prātaranuvākas, āpaḥ khalu vai viśve devās, yad apsumatīṃ prathamām anvāha sarvā vā etad devatā apnoti sarvā vyaśnoti yathā vai sāmidhenīr evaṃ prātaranuvākas, āsādya vai haviḥ sāmidhenīr anvāhus, etat khalu vā etarhi havir yat somas tasmāt somam upāvahṛtyānvāha gāyatrīṃ ca saṃpādayati jagatīṃ ca tad dve chandasī ekaṃ chando 'bhisaṃpādayati bṛhatīm, triṣṭubhaṃ ca kakubhaṃ ca tad dve chandasī ekaṃ chando 'bhisaṃpādayati bṛhatīm anuṣṭubhaṃ ca paṅktiṃ ca tat ṣaṭ chandāṃsi, ekaṃ chando 'bhisaṃpādayati bṛhatīm anuṣṭuppratipatkāni chandāṃsi kuryād yajñāvakīrṇasya vāg vā anuṣṭub vācaivainaṃ bhiṣajyati samayā triṣṭubhaṃ ca jagatīṃ cānubrūyāt paśukāmasya paśavo vai jagatī paśumān bhavati sarvāṇi chandāṃśy anvāha prajāpatir vai chandāṃsi prajāpatim evāpnoti prajāpater vā etad ukthaṃ yat prātaranuvākas, vyuṣṭāyāṃ purā sūryasyodetor anubrūyāt, eṣa hi prajāpater lokaḥ pavitraṃ vai prātaranuvākas, yajamānam evaitena punāti śatam anubrūyād āyuḥkāmasya śatāyur vai puruṣaḥ śatavīryas, āyur eva vīryam āpnoti sapta ca śatāni viṃśatiṃ cānubrūyāt paśukāmasya, etāvanti vai saṃvatsarasyāhorātrāṇi saṃvatsareṇaivāsmai paśūn avarunddhe sahasram anubrūyāt svargakāmasya yāvad vai sahasraṃ tāvad ite 'sau lokaḥ svargasya lokasya samaṣṭyai, aparimitā anvāha, aparimitasyāvaruddhyai paṅktyā paridadhāti, uttaram eva yajñakratum abhigṛhṇāti"
  },
  {
    "reference": "MS_4,5.4",
    "page": "IV,59",
    "text": "yajñasya vā etāḥ pannejanīḥ puṃsām agnīt strīṇāṃ neṣṭā yad agnīn neṣṭur upastham āsīdati mithunaṃ vā etat saṃbhavatas, yat tarhy apa upapravartayati tasminn eva mithune reto dadhāti patny upapravartayati patnyā hi prajāḥ prajāyante, ūruṇopapravartayati, ūruṃ hy anu prajāḥ prajāyante dakṣiṇenoruṇopapravartayati dakṣiṇaṃ hy ·rum anu prajāḥ prajāyante, antarata upapravartayati, antarato hi prajāḥ prajāyante yad dakṣiṇā pravartayet pitṛloka enā nidhuvet, atha yad udīcīr upapravartayati manuṣyalokam evainā upaprajanayati prājāpatyo vā udgātā saṃkśāpyamāno vā udgātā patnyā retā ādatte yad āha vāmī te saṃdṛśi viśvaṃ reto dheṣīyeti tathā ha nādatte dvādaśe stotra upapravartayati dvādaśa māsāḥ saṃvatsaras, dvādaśāgniṣṭome stotrāṇi, āpaḥ śāntis, yat tarhy apa upapravartayati śamayaty eva devasya tvā savituḥ prasava iti savitṛprasūta evainam ādatte, aśvinor bāhubhyām iti, aśvinau vai devānām adhvaryū pūṣṇo hastābhyām iti devatābhir eva grāvāsīti rāte hy eṣa devebhyaḥ somam adhvarakṛd devebhyā iti, advaraṃ hy eṣa devebhyaḥ karoti, indrāya tvā suṣuttamaṃ madhumantaṃ payasvantam iti, aindro hi yajñas, indraṃ khalu vā etarhy anyā devatā anu, indrāya tvā vasumate rudravatā iti vasavaś ca hy enam etarhi rudrāś cānu, indrāya tvādityavatā iti, ādityā hy enam etarhy anu, agnaye tvā rāyaspoṣada iti, agnir vai sarvā devatās, etā hy enam etarhi devatā anu viṣṇave tveti viṣṇur hi yajñas, vyāno vā upāṃśusavanaḥ prajā aṃśavas, vyānaṃ vā etat prajāsu dadhāti śvātrāḥ stha vṛtraturā iti, eṣa vā apāṃ somapīthas, etaṃ vai viśvāmitro 'pāṃ somapīthaṃ vidāṃcakāra tasmai sindhavo dhokṣam anamanta, apāṃ vā eṣa somapīthas, apo vā etat somapīthena samardhayati yo vā apāṃ somapīthaṃ veda na ha vā āsv ārtim ārchati karoty āsu vīryam, yat te soma divi jyotir iti somo vai vājas tasya candramās tṛtīyam ayaṃ yaḥ pavate sa tṛtīyam, yena yajante sa tṛtīyam, garbhān amunā dādhāra prāṇān anena yachati, ayaṃ yaḥ pavate 'nnam anena dādhāra yena yajante tasya vai vājasya satyaṃ vājinam annaṃ vājinam, dakṣiṇā vājinam, tā vā asyaitat tanvaḥ saṃbhṛtya taṃ sarvaṃ satanuṃ bhūtam āpyāyayanti vajro vai grāvā hanū adhiṣavaṇe krūram iva vā etad yajñe kriyate yad āha dhiṣaṇe īḍite īḍethām iti śamayaty eva"
  },
  {
    "reference": "MS_4,5.5",
    "page": "IV,59",
    "text": "idam aham amuṣyāmuṣyāyaṇasya prāṇe sādayāmi // ity abhicarant sādayet prāṇa evāsya sādayati pramāyuko bhavati prāṇāya tvety anabhicarant sādayet"
  },
  {
    "reference": "MS_4,5.6",
    "page": "IV,59",
    "text": "pavitraṃ vitanvanti prāṇāpānayor vidhṛtyai, upayāmagṛhīto gṛhyate, apānena vai prāṇo dhṛtaḥ prāṇasya dhṛtyai, antarikṣaṃ vā antaryāmas, antarikṣam imāḥ prajās, yad etad pātraṃ sūdavat sādayati prajāsv eva rasaṃ dadhāti devāś ca vā asurāś cāspardhanta te devā upāṃśum apaśyan, tam agṛhṇata taṃ purā stotrāt purā śastrād dhotum upodatiṣṭhan, te 'surā acikayus, juhvati vā iti te vajram ādāyābhyapatan, te devā antaryāmam apaśyan, tam agṛhṇata tenāsurān ebhyo lokebhyo 'ntaradadhata tato devā abhavan parāsurās tad ya evaṃ vidvān antaryāmaṃ gṛhṇīte 'ntaryāmenaiva bhrātṛvyam ebhyo lokebhyo 'ntardhatte bhavaty ātmanā parāsya bhrātṛvyo bhavati prāṇāpānau vā upāṃśvantaryāmau vyāna upāṃśusavanas, yad eṣa grāvāntaraite pātre sādyate prāṇāpānayor vidhṛtyai yo vā etā ījate yenaitau vidhṛtā eṣa vāva sa upāṃśusavano grāvā prāṇāpānau vā upāṃśvantaryāmau vyāna upāṃśusavanas, yad ete pātre etaṃ grāvāṇam ā tṛtīyāt savanān na jahītas tasmāt suptasya sarvāṇy anyāni śrotrāṇy apakrāmanti prāṇāpānau tv enaṃ na jahītas, atha yat punar ardayati tasmāt suptvā punaḥ prabudhyante prāṇāpānau vā upāṃśvantaryāmau vyāna upāṃśusavanas, yad ete pātre etaṃ grāvāṇam ā tṛtīyāt savanān na jahītas tasmāt pakṣiṇo viyatya pakṣān īrayanto nāvapadyante, atha yat punar ardayati tasmāt punar abhyāyuvate prāṇāpānau vā upāṃśvantaryāmau vyāna upāṃśusavanas, yad ete pātre punaḥ prayujyete tasmād imau dvā adhastāt prāṇau ghnanti vā etat somaṃ yad abhiṣuṇvanti, advaryuḥ prathamo 'bhiṣuṇoti vyardhuko bhavati yatra mūlaṃ tad abhiṣutyas, etad vā asya videvatamam, tathā hāvyardhuko ha bhavati yo vai devakṣetraṃ vidvāṃ samarpayaty ārtim ārchati pātrāṇi vāva devakṣetram, yatra vā agre 'dhvaryuḥ somaṃ juhoti tad enaṃ devatāḥ pratyāsate, iha no paramā ha riṣyatīti yat tato 'nyatra juhuyād yad asya svaṃ tad anyebhyaḥ prayachet, asvo ha bhavati, etad vā adhvaryoḥ svaṃ yad āśrāvayati yad āśrāvyāhutvā pracyaveta yad asya svaṃ tasmāt pracyaveta, asvo ha bhavati, etad vā adhvaryoḥ svaṃ yad vāyavyam, yad vāyavyam anālabhyāśrāvayed yad asya svaṃ tasmāc chidyeta, asvo ha bhavati tad ya evaṃ vidvān āśrāvya hutvā vāhutvā vā pracyavate bahv asya svaṃ bhavati na svāc chidyate vāyavyam ālabhyāśrāvayati svavān eva bhavati"
  },
  {
    "reference": "MS_4,5.7",
    "page": "IV,59",
    "text": "brahmavādino vadanti kiṃ tad yajñe kriyate yasmād dhastādānā anye paśavo mukhādānā anya iti yad upāṃśur hastena gṛhyate tasmān markaṭaḥ puruṣo hastī te hastādānās, mukhaṃ vai vāyavyam, yad vāyavye netare grahā gṛhyante tasmād itare paśavo mukhādānās, brahmavādino vadanti kiṃ tad yajñe kriyate yasmāt sadyo jātāḥ paśavaḥ pratitiṣṭhanti saṃvatsare puruṣā iti, upāṃśvantaryāmau vā anv anye paśavaḥ puruṣas tvai yajñena saṃmitaḥ prāṇāpānau vā upāṃśvantaryāmau yad etau grahā asannau hūyete tasmāt sadyo jātāḥ paśavaḥ pratitiṣṭhanti saṃvatsaro vā agniṣṭomas, dvādaśa māsāḥ saṃvatsaras, yad eta itare grahāḥ sādyante tasmāt puruṣo jātaḥ saṃvatsare pratitiṣṭhati yat te somādābhyaṃ nāma jāgṛvīti, eṣa vai somasya somapīthaḥ somaṃ vā etat somapīthena samardhayati yo vai somasya somapīthaṃ veda na somapīthāc chidyate somo vā imā diśo 'bhyakāmayata prāg apāg andharāg udag iti, ābhir enaṃ digbhiḥ samūhati, ābhiḥ samardhayati kāmam enaṃ gamayati kāmaṃ ha gachati kāmukā enaṃ striyo bhavanti yāṃ kāmayeta tāṃ tarhi manasā dhyāyet sā hainaṃ kāmayate, amba nismareti smareti vā etad āha sam arir vidām iti sam anena vitsveti vā etad āha catvāro vai pṛśneḥ stanā āsan, tatas tribhir devebhyo 'duhat kuśībhir eko 'nunaddha āsīt taṃ vā indra evāpaśyat tenendrāyaivāduhat tad vā asya kauśikatvam, yad āha // brāhmaṇa kauśikā iva // iti catur nigrābham upaiti catvāri vai payāṃsi yāvad eva payas tad āpnoti triḥ saṃbharati tasmād etasyāṃ trayo bhāgāḥ prātar madhyaṃdine sāyam, catur nigrābham upaiti triḥ saṃbharati tat sapta saptapadā śakvarī śākvarāḥ paśavaḥ paśūn evāvarunddhe nava kṛtvo nigrābham upaiti triḥ saṃbharati tad dvādaśa dvādaśa māsāḥ saṃvatsaras, dvādaśāgniṣṭome stotrāṇi, eṣā yajñasya mātrā svarbhānur vā āsuraḥ sūryaṃ tamasāvidhyat tasya devās tamo 'pāghnan yat prathamaṃ tamo 'pāghnant sāviḥ kṛṣṇābhavat, yad dvitīyaṃ sā lohinī yat tṛtīyaṃ sā balakṣī sa svena rūpeṇa niramucyata yad balakṣaḥ pavitraṃ bhavati tataḥ śukro gṛhyate yajamānasya vā etat pavitram, yajamānam evaitena punāti, amotaṃ syāt, ātmana evainad akṛta yad anyatrotam apavitram, tad yajamānasya"
  },
  {
    "reference": "MS_4,5.8",
    "page": "IV,59",
    "text": "idam ahaṃ tam adharaṃ pādayāmi yathāham uttamaś cetayāni // iti, uttamo ha cetayati"
  },
  {
    "reference": "MS_4,5.9",
    "page": "IV,59",
    "text": "devā vai sattram āsata kurukṣetre 'gnir makho vāyur indras te 'bruvan yatamo naḥ prathama ṛdhnavat tan naḥ saheti teṣāṃ vai makha ārdhnot tan nyakāmayata tan na samasṛjata tad asya prāsahāditsanta sa ita eva tisro 'janayata, ito dhanus tat tisṛṇāṃ ca dhanvanaś ca janma sa pratidhāyāpākrāmat tan nābhyadhṛṣṇuvat sa dhanvārtiṃ pratiṣkabhyātiṣṭhat sa indro vamrīr abravīt, etāṃ jyām apyatteti tā abruvan, abhimṛtāyāṃ vā asyāṃ na śakṣyāmo jīvitum, bhāgo no 'stv iti so 'bravīt, rasam evāsyā upajīvātheti tasmād etāḥ śuṣkād ārdram uddihanti rasaṃ hy asyā upajīvanti tā vai jyām apyādan, tasya dhanvārtir udardya śiro 'chinat sa samrāḍ abhavat, athetaraṃ tredhā vyagṛhṇatāgniḥ pūrvārdham indro madhyaṃ vāyur jaghanārdham, tasmād āgneyaṃ prātaḥsavanam aindraṃ mādhyaṃdinaṃ savanaṃ vaiśvadevaṃ tṛtīyasavanam, vāyur hi viśve devāḥ prāṇāpānau vā upāṃśvantaryāmau vyāna upāṃśusavanas, vāg aindravāyavas, dakṣakratū maitrāvaruṇas, āśvinaḥ śrotram, cakṣuṣī śukrāmanthinau, ātmāgrāyaṇas, aṅgāny ukthyās āyur dhruvaḥ stanā ṛtupātre mūrdhā droṇakalaśaḥ kukṣī kalaśau hanū adhiṣavaṇe jihvādhiṣavaṇam, grāvāṇo dantās, akṣāḥ paridhayas, nāsikottaravediḥ śikhā yūpaḥ śiro havirdhānam, pṛṣṭham āgnīdhram udaraṃ sadas, yad antar udare tad dhiṣṇyāḥ pāṇī āgnīdhraś ca mārjālīyaś ca pārṣṇī gārhapatyaḥ pratiṣṭhā vedis, eṣa vai prajāpatiḥ pātrīyaḥ sa ha tvā enaṃ veda ya evaṃ veda"
  },
  {
    "reference": "MS_4,6.1",
    "page": "IV,78",
    "text": "navaite prātar grahā gṛhyante, ime vā ete gṛhyante nava prāṇās, āśvino daśamo gṛhyate vyāno vā eṣa gṛhyate nābhir eva daśamo gṛhyate tṛtīyo hūyate tṛtīyo hy ayaṃ prāṇaḥ prāṇānāṃ saṃtatyai sarve vā ete grahāḥ stotravantaḥ śastravanto nidānavantas, nidānavān bhavati ya evaṃ veda hotā vā adya prātar upāṃśum ayajat tenaita ukthavantas, atha yaṃ hotā tūṣṇīṃśaṃsaṃ śaṃsati tenaivaita ukthavantas, navaite prātar grahā gṛhyante navabhir bahiṣpavamāne stuvate tair ete sāmanvantas, hiṃkāreṇāśvinaḥ sāmanvān aindravāyaveṇaindravāyavas, maitrāvaruṇena maitrāvaruṇas, aindreṇa śukrāmanthinau vaiśvadevenāgrayaṇas, ukthāyokthyo gṛhyate, ukthāya dhruvaḥ saṃtatyā aindrāgnaḥ saṃtatyai mrutvatīyās, adhvaryur juhoti hotā vaṣaṭkaroti prāṇān vā etat pradhattas, yena mantreṇādhvaryuḥ prayachati tena hotā pratigṛhṇāti prāṇānāṃ gopīthāya prajāpatir vai svayaṃ hotāsīt so 'tāmyat taṃ devā dvidevatyair abhyadhāvan prāṇā vai dvidevatyās, yad adhvaryur dvidevatyān hutvā kṣipraṃ hotāram abhyādravati prāṇair vā etad dhotāram abhidhinoti vaṣaṭkārevaṣaṭkāre vai hotā prāṇasyāntaṃ gachati prāṇā vai dvidevatyās, yad adhvaryur dvidevatyān hutvā kṣipraṃ hotāram abhyādravati prāṇair vā etad dhotāram abhidhinoti prāṇā vai dvidevatyāḥ paśavā iḍā yad dvidevatyān abhakṣayitveḍām upahvayeta paśubhiḥ prāṇān antariyāt, atha yad dvidevatyān bhakṣayitveḍām upahvayate prāṇān vā etad ātman dhitvātha paśūn upahvayate, indriyaṃ vai somaḥ paśava indriyam, yat somaṃ bhakṣayati, indriyam evātmandhatte sarvata āśvinaṃ parihāraṃ bhakṣayati tasmāt sarvā diśaḥ śṛṇoti"
  },
  {
    "reference": "MS_4,6.2",
    "page": "IV,79",
    "text": "ekayā ca daśabhiś ca svabhūte dvābhyām iṣṭaye viṃśatyā ca tisṛbhiś ca vahase triṃśatā ca niyudbhir vāya iha tā vimuñca // ity āha vimuktyā eva, avagataṃ vā adhvaryupātram, niruddhaṃ pratiprasthānam, yadi kāmayeta yo bahis taṃ grāme kuryāṃ yo grāme taṃ bahir iti // idam aham amum āmuṣyāyaṇam amuṣyāḥ putram amuṣyā viśo nirūhāmi // ity adhvaryupātraṃ niruhya // idam aham amum āmuṣyāyaṇam amuṣyāḥ putram amuṣyāṃ viśi sādayāmi // iti prātiprasthānaṃ sādayet, yo bahis taṃ grāme karoti yo grāme taṃ bahis, adhvaryupātraṃ vai yajamānasya pātram, pratiprasthānaṃ bhrātṛvyasya yadi kāmayeta samāvadvīryam enaṃ bhrātṛvyeṇa kuryām iti prabāhug gṛhṇīyātāṃ prabāhuk sādayetāṃ prabāhug juhuyātām, samāvadvīryam evainaṃ bhrātṛvyeṇa karoti, adhvaryupātraṃ vai pātram, pāpīyaḥ pratiprasthānam, yadi kāmayeta pāpavasīyasaṃ syād iti pūrvo gṛhṇīyāt pūrvaḥ sādayet pūrvo juhuyāt, etena vai vipūjanaḥ saurākiḥ pāpavasīyasaṃ cakāra tat pāpavasīyasam evaitena karoti yajñasya vai sṛṣṭasya śiro 'chidyata tasmai devāḥ prāyaścittim aichan, atha vā etau tarhi devānāṃ bhiṣajā āstām aśvinā asomapau tā upādhāvan yathā bhiṣajam upadhāvanty evam idaṃ yajñasya śiraḥ pratidhattam iti tā abrūtām, bhāgo nā astv iti vṛṇāthām ity abruvan, tā abrūtām, grahaṃ nau gṛhṇantu somapītham aśnavāvahā iti tad vā aśvinau pratyadhattām, tasmād āśvinībhir abhiṣṭuvanti, aśvinau hi pratyadhattām, tau vai bahiṣpavamānenaiva pāvayitvā tābhyāṃ pūtābhyāṃ yajñiyābhyāṃ bhūtābhyāṃ graham agṛhṇan, tasmād bahiṣpavamāne stuta āśvinau gṛhyete tasmād brāhmaṇena bahiṣpavamānam abhisṛpyam, pavitraṃ hi tat tasmād yaṃ dviṣyāt taṃ paribādheta tad vai bheṣajaṃ tredhā vinyadadhus, agnau tṛtīyam, brāhmaṇe tṛtīyam apsu tṛtīyam, tad ya evaṃ vidvān agner ante brāhmaṇāya procyāpsu bheṣajaṃ karoti samardhukaṃ ha bhavati yāvad dhi bheṣajaṃ tat kriyate vāstuhāni vā etat pātrāṇi bhavanti yad grahān gṛhītvā bahiṣpavamānaṃ sarpanti vaiṣṇavya ṛcā punar etya saṃmṛśati viṣṇur vai yajñas, viṣṇunaivaināni yajñena svargaṃ lokaṃ samārohayati"
  },
  {
    "reference": "MS_4,6.3",
    "page": "IV,79",
    "text": "āyuḥ pāhi prajāṃ pāhy amuṣya vīratāṃ pāhi // iti sādayed yo 'sya priyaḥ syāt tasya śukraṃ vai prati rāṣṭraṃ manthinaṃ niruddhaṃ mathyatā iti hy etad rāṣṭram āhur yan niruddhaṃ bhavati yadi kāmayeta yo bahis taṃ grāme kuryāṃ yo grāme taṃ bahir iti // idam aham amum āmuṣyāyaṇam amuṣyāḥ putram amuṣyā viśo nirūhāmi // iti śukrapātraṃ niruhya // idam aham amum āmuṣyāyaṇam amuṣyāḥ putram amuṣyāṃ viśi sādayāmi // iti manthipātraṃ sādayet, yo bahis taṃ grāme karoti yo grāme taṃ bahis, ārtaṃ vā etat pātraṃ yan manthipātram, yañ śukrapātraṃ punaḥ prayujyate tasmād ime samāvadvīrye tasmād ābhyāṃ samāvat paśyati, asau vā ādityaḥ śukraś candramā manthī yad apidhāya prāñcā itas tasmād etau prāñcau yantau na paśyanti, atha yad anapidhāya pratyañcau tiṣṭhantau juhutas tasmāt pratyañcau yantau paśyanti yad apidhāya prāñcā itas tasmāt parāṅ prāṇas, atha yad anapidhāya pratyañcau tiṣṭhantu juhutas tasmāt punar apānas, yad apidhāya prāñcā itas tasmāt parāñco garbhā dhīyante, atha yad anapidhāya pratyañcau tiṣṭhantau juhutas tasmāt pratyañcaḥ prajāyante cakṣuṣī vai śukrāmanthinau nāsikottaravedis, yad aṅguṣṭhābhyām ākramete cakṣuṣī vā etat pradhattas, atha yad upariṣṭād ākramete tasmād ime upariṣṭāc cakṣuṣī tutho 'si janadhāyās, devās tvā śukrapāḥ praṇayantv iti yā atrīḥ prajās tāsām eṣa yonis tā etam anuprajāyante tutho 'si janadhāyās, devās tvā manthipāḥ praṇayantv iti yā ādyāḥ prajās tāsām eṣa yonis tā etam anuprajāyante, ubhayīr eva prajāḥ prajanayaty atrīś cādyāś ca śukram anvārabhante tejo vai śukro brahmavarcasam, teja eva brahmavarcasam anvārabhante, indreṇa manyunā yujeti śukreṇa pariyanti manyunā vai yujendro 'surān avābādhata manyunā vā etad yujā yajamāno bhrātṛvyam avabādhate saṃjagmānau divā pṛthivyety aratnī saṃdhatte, imāni vā etat saṃdhatte yat pātre saṃdadhyātām, nedam antarā syāt, atha yad aratnī saṃdhattas tasmād idam antarā cakṣuṣor vidhṛtyai pumāṃsaṃ garbham ādhattaṃ gavīnyor iti tad anu strīṣvo yajamānasya gāvo bhavanti vīraṃ patnī janayati śukrasyādhiṣṭhānam asi manthino 'dhiṣṭhānam asīti śakalau prāsyataḥ samid vā eṣaitayos, atho āhutīnāṃ pratiṣṭhityai nirastaḥ ṣaṇḍas, nirasto markaḥ saha tena yaṃ dviṣma iti śakalau nirasyatas, etāvāṃl loko yāvad uddhatam, yāvān eva lokas tasmād yajamāno bhrātṛvyaṃ nirbhajati śrīṇanty anyānt somān nānyān, tat somānāṃ mithunam, yāñ śrīṇanti tān anuvarṣati yān na śrīṇanti tān anuvīdhrati dārumayāny anyāni pātrāṇi mṛnmayāny anyāni tat pātrāṇāṃ mithunam, yo vai somasya ca pātrāṇāṃ ca mithunaṃ veda mithunā enaṃ paśavā upatiṣṭhante"
  },
  {
    "reference": "MS_4,6.4",
    "page": "IV,79",
    "text": "iti purorucaṃ kuryāt, rujati haiva, atho vāg vai saramā vācam evaiṣāṃ vṛṅkte sarā vā eṣā yajñasya tasmād yat kiṃca prācīnam āgrāyaṇāt tad upāṃśu caranti, atha vā etad āgrāyaṇaṃ prati vācaṃ visṛjante yajñam evāptvā vacaṃ visṛjante vāg vai devebhyo 'pākrāmat te devās tūṣṇīṃ yajñam atanvata sā vāg amanyata, antar vai mā yajñād yantīti sāgrāyaṇaṃ prati nyādravat tasmād āgrāyaṇaṃ prati vācaṃ visṛjante hiṃkṛtya vācaṃ visṛjante prāṇo vai hiṃkāras, vāk prāṇas tad vāca evaiṣa yuktis trir hiṃkaroti tredhā hīyaṃ vāg vadati śanair uccair atha sūccais, yāvaty eva vāk sāsya yujyate trayo vai prājāpatyā ṛtvija udgātā prastotā pratihartā te vā asyaitarhy avṛttā ayuktās, yad dhiṃkaroti tenaivāsya te vṛttā yuktā bhavanti vāk ca manaś cāvadetām ahaṃ śreyān asmy ahaṃ śreyān asmīti tau prajāpatiṃ praśnam aitām, sā vāg abravīt, naiva mayā kiṃ canānabhyuditaṃ kriyatā iti, atha mano 'bravīt, naiva mayā kiṃ canānabhigataṃ kriyatā iti sa manase 'nvabravīt sā vāg abravīt, ahavyavāḍ evāhaṃ tubhyam asānīti tasmād eṣā prajāpataye 'havyavāṭ tasmād yat kiṃcopāṃśu kriyate tad āhuḥ kṛtam etat kriyatā iti prajāpataye hi kriyate dvābhyāṃ dhārābhyāṃ prātaḥsavane gṛhṇāti tisṛbhyo mādhyaṃdine savane catasṛbhyas tṛtīyasavane tan nava nava prāṇās, ātmāgrāyaṇaḥ prāṇān evātman dhatte vi vā etad yajñaś chidyate yat savanāni saṃtiṣṭhante ye devā divy ekādaśa stha pṛthivyām adhy ekādaśa sthāpsukṣito mahinaikādaśa stheti devatābhir vai yajñaḥ saṃtatas, devatābhir eva yajñaṃ saṃtanoti prajāpatir vā āgrāyaṇas, yat sarveṣu savaneṣv abhipraskandayati prajāpatir vā etat prajā abhijighrati prajāpatir vā āgrāyaṇas, yat sarveṣu savaneṣu gṛhṇāty ātmanaiva yajñaṃ saṃtanoti prajāpatir vā āgrāyaṇas, yad eṣo 'tiricyate tasmāt puruṣaḥ paśūnāṃ daviṣṭham eti, āgrāyaṇo vai gāyatryā vatsaras taṃ vā etad ā tṛtīyāt savanād abhipratidhāvati gāyatryā vā ete loke sarve somā gṛhyante tāṃ vā etat sarvāṇi savanāny abhipratidhāvanti, atha yat sthālyā gṛhīto vijñātasthālyā hoṣyantī3 dārumayeṇā3 iti tasmād avijñātena garbheṇa bhrūṇahā, atha yat sthālīṃ riñcanti na dārumayam, tasmāt pumān dāyādaḥ stry adāyāt, atha yat sthālīṃ parāsyanti na dārumayam, tasmāt striyaṃ jātāṃ parāsyanti na pumāṃsam atha striya evātiricyante"
  },
  {
    "reference": "MS_4,6.5",
    "page": "IV,79",
    "text": "indrāviṣṇubhyāṃ tvā ity achāvākāya, evam asya yathokthaṃ yathādevataṃ gṛhītā bhavanti"
  },
  {
    "reference": "MS_4,6.6",
    "page": "IV,79",
    "text": "iti viśvadarśato ha bhavati, asau vā ādityaḥ svayaṃbhūḥ śreṣṭho raśmis, yathaiṣa svayam abhavad evaṃ svayaṃ bhavati ya evaṃ veda"
  },
  {
    "reference": "MS_4,6.7",
    "page": "IV,79",
    "text": "athaita ṛtugrahāḥ saṃvatsarasya vā ete vidhṛtyai gṛhyante dvādaśa māsāḥ saṃvatsaras tasmād dvādaśa ṛtugrahās, madhuś ca mādhavaś ca vāsantikā ṛtū asannā hūyante, asannā hīma ṛtavas, nānyo'nyam abhiprapadyate yad anyo'nyam abhiprapadyeta ṛtā ṛtur abhīyāt, atha yad anyo'nyaḥ prapadyate tasmād idam ṛtā ṛtur anunihitāḥ pariplavante, ubhayatomukham ṛtupātram ubhayatomukhā hīma ṛtavas, na vai tad vidma yata ṛtūnāṃ mukham, saha prathamaṃ gṛhṇāte sahottamam, saha yujyete saha vimucyete caturdaśa vā etat kurutas, ati vā etad recayatas, asti māsas trayodaśas tam evaitenāptvāvarunddhe, ṛtubhyo vai prajāḥ prajāyante yat ṣaḍ ṛtunā catur ṛtubhis, ṛtubhyo vāvāsmā etac catuṣpadaḥ paśūn prajanayatas, atha yac catur ṛtubhir dvir ṛtunā, ṛtubhyo vāvāsmā etad dvipadaḥ paśūn prajanayatas, yad dvir ṛtunā dvau hīmā ṛtū atha yad dve ṛtupātre dvaudvau hīma ṛtavas, nānuyajati vaiśvānaro vaṣaṭkāras, yad anuyajed vaiśvānaram ṛtuṣv anvavasṛjet, andho vā idam āsīd avyāvṛttam ahar āsīn na rātris tad devā ṛtugrahair vyāvartayan yad ṛtugrahā gṛhyante, ahorātrayor vyāvṛttyai saṃvatsaro vai svargo lokas tasya vā eta ākramā yad ṛtugrahās, yad ṛtugrahā gṛhyante svargasya lokasyākrāntyai"
  },
  {
    "reference": "MS_4,6.8",
    "page": "IV,79",
    "text": "ādityā vā ita uttamāḥ svargaṃ lokam āyan, te vā itaḥ pratisaṃhitāḥ purastād evānyat sarvam, saṃvatsaro vai svargo lokaḥ saṃvatsaram etau kalpayituṃ plāyete yad adhvaryū yad aindrāgnam ṛtupātreṇa gṛhṇāti saṃvatsaraṃ vā etad anvārabhate svargāya lokāya, atho jyotir upariṣṭād dadhāti svargasya lokasya samaṣṭyai, asau vā ādityaḥ śukraḥ puruṣo vaiśvadevas, yañ śukrapātreṇa vaiśvadevaṃ gṛhṇāti tasmāt puruṣa evāmuṃ pratyak sarve 'nye nyañcaḥ paśavas, devāś ca vā asurāś cāspardhanta te devāḥ prātaḥsavane vaiśvadeve yajñaṃ saṃsthāpyam apaśyan, taṃ prātaḥsavane samasthāpayan yad vaiśvadevaḥ prātaḥsavane gṛhyate prātaḥsavane vā etad vaiśvadeve yajñaṃ saṃsthāpayati tena saṃsthitenāriṣṭena bhūtena pracaranti devā vai sarve prātaḥsavanam abhyāyachan nottarābhyāṃ savanābhyām atiṣṭhanta yad vaiśvadevaḥ prātaḥsavane hūyate prātaḥsavane vā etad vaiśvadeve devatās tarpayanti tās tṛptā uttare savane abhisṛjyamānā yanti vajro vai marutvatīyās, vajra eva prathamas, apagūrtir dvitīyaḥ stṛtir uttamas, vajro vai dhanus, dhanur eva prathamaḥ pratihitir dvitīyas, visṛṣṭas tṛtīyas, cakriyau vā ete yajñasya yan marutvatīyās, akṣo madhyamaḥ pakṣasī abhitas, marudbhir vai vīryeṇendro vṛtram ahan na ṛte marudbhyo 'śaknod vīryaṃ kartum, yan marutvatīyo graho gṛhyate marutvatīyaṃ śasyate tena mādhyaṃdinaṃ savanaṃ vīryavat kathaṃ savanāny ṛtumanti vettheti pṛchet, ṛtugrahaiḥ prātaḥsavanam ṛtumat, marutvatīyair mādhyaṃdinaṃ savanam, sāvitreṇa tṛtīyasavanam, marutvatīyayoḥ sannayor dakṣiṇā dīyante sve vā etad yonau dakṣiṇā dīyante paridhayo vā ete yajñasya yan marutvatīyās tasmān marutvatīyān dakṣiṇā nātidīyante yad atidadyād yathā bahiṣparidhi skannam evaṃ syāt, yadi kāmayeta viḍ ojīyasī syād abalīyaḥ kṣatram iti yasyā marutvatīyaḥ pūrvo 'rdhaṛcas tāṃ purorucaṃ kuryāt, viśaṃ vā etad ojīyasīm akar abalīyaḥ kṣatram, yadi kāmayeta kṣatram ojīyaḥ syād abalīyasī viḍ iti yasyā aindraḥ pūrvo 'rdhaṛcas tāṃ purorucaṃ kuryāt kṣatraṃ vā etad ojīyo 'kar abalīyasīṃ viśam, jāmi vā etad yajñe kriyate yan marutvatīyo graho gṛhyate marutvatīyaṃ śasyate paśavo vai marutas, ajāmi paśavas tena tad ajāmy ṛtupātram ālabhya pratigṛhṇāti, ṛtavo vai marutaḥ saṃvatsara ṛtavas, āyuḥ saṃvatsaras, āyuṣi vā etad adhvaryuḥ śrayate vṛtraṃ vā eṣa hanti yo marutvatīyān grahān gṛhṇīte māhendre sarve kāmāḥ sarvān vā etat kāmān āpnoti sarvān vyaśnoti, indro vai vṛtram ahan, so 'nyān devān atyamanyata sa mahendro 'bhavat sa etam uddhāram udaharata vṛtraṃ hatvā tad uddhāra eva, asyaiṣa bhāga eva tasmād rājā saṃgrāmaṃ jitvodājam udajate śukrapātreṇa māhendraṃ gṛhṇāti vadanti grāvāṇas, vadanty aulūkhalās, manthanty āśiram indre vā etad agrā āgate ghoṣam akurvata, atho yajamāna eva tejo dadhati"
  },
  {
    "reference": "MS_4,6.9",
    "page": "IV,92",
    "text": "vivasvann ādityaiṣa te somapīthaḥ // iti somapīthenaivainaṃ samardhayati vyāno vā upāṃśusavanaḥ prajā ādityas, vyānaṃ vā etat prajāsu dadhāti paśavo vā ādityas, yad dadhnā madhyataḥ śrīṇāti madhyato vā etat paśūnāṃ payo dadhāti, atha yat taptātaṅkyam, tasmād āmā satī pakvaṃ duhe yadi kāmayeta varṣet parjanyā iti // yā divyā vṛṣṭis tayā tvā śrīṇāmi // iti dadhnopariṣṭād ādityaṃ śrīṇīyāt paśavo vā ādityaḥ paśubhya eṣo 'muto varṣati paśūn eva vṛṣṭyābhijigharti yadi kāmayeta garbhāḥ śrīvyeyur iti, udgṛhyādityam avekṣeta garbhā ha śrevukā bhavanti śukravatī vai pūrve savane aśukraṃ tṛtīyaṃ savanam, yad dvidevatyānāṃ saṃsravān avanayaty āgrāyaṇam abhipraskandayati tena tṛtīyasavanaṃ śukravat, devā asurān hatvā mṛtyor abibhayus te nāthaiṣiṇo nyañcanaiṣiṇa etā devatā bhūyiṣṭhāḥ prāviśan yad dvidevatyān, tasmād dvidevatyebhya ādityo nirgṛhyate bṛhatībhyāṃ gṛhṇāti paśavo vai bṛhatīḥ prajā ādityas, etāvāṃl loko yāvad uddhatam, yat saṃprasārayitvā gṛhṇāti lokaṃ vā etad annādyaṃ yajamāno bhrātṛvyasya vṛṅkte, atho imā eva prajā annādyāyāvarunddhe yady asya bhrātṛvyo yajeta bahirvedi tiṣṭhet tathā hainaṃ nāvarunddhe paśavo vā ādityas, agnī rudras, agner etās tanvo yad dhiṣṇyās, yat saṃprasārayitvā gṛhṇāti rudrād vā etat paśūn antardadhāti, apidhāyopa niṣkrāmati paśūnāṃ gopīthāya, ādityo vai dvidevatyānām anuyājas tasmāt tān nānuyajati dvidevatyā vā ādityasya prayājās tasmāt tān nānuyajati paśavo vā ādityas, agnī rudras, brāhmaṇa upadraṣṭā yad īkṣamāṇo juhuyāt pradhīyamānānām eṣām upadraṣṭā syāt, anyatrekṣamāṇena hotavyam anupadraṣṭaiṣāṃ bhavati"
  },
  {
    "reference": "MS_4,7.1",
    "page": "IV,92",
    "text": "gāyatro vai devānāṃ savitā gāyatryā eṣa loke somo gṛhyate yad āgrayaṇas tasmād āgrāyaṇāt sāvitro nirgṛhyate so 'da ā tṛtīyāt savanāt pariśaye kriyamāṇasyakriyamāṇasya prasavāya, antarikṣaṃ vā antaryāmas, antarikṣam imāḥ prajās, yad antaryāmapātreṇa sāvitraṃ gṛhṇāti savitā vā etat prajāḥ prasuvati prajananāya, asanno hūyate, asannā hīmāḥ prajā nelayanti nānuyajati yad anuyajet sṛṣṭiṃ prajānāṃ vichindyāt, atho samānapātrau hy etau somau gṛhyete tasmān nānuyajati devā vai tṛtīyasavanam udyamaṃ nāśaknuvan prātaḥsavane tarhi savitāsīt taṃ devās tṛtīyasavanam abhiparyauhan, tena tṛtīyasavanam udayachanta yat sāvitras tṛtīyasavane gṛhyate savitṛprasūtā vā etat tṛtīyaṃ savanam udyachante sāvitrasya saṃsrave vaiśvadevam abhigṛhṇāti vaiśvadevīr imāḥ prajāḥ savitṛprasūtāḥ khalu vai prajāḥ prajāyante mano vai savitā vaiśvadevīr imāḥ prajāḥ sarvāsu vā etat prajāsu mano dadhāti, āśīrmataḥ savanasya gṛhṇāti vaiśvadevatvāya suśarmāsi supratiṣṭhāna iti yat svit somaḥ some pratitiṣṭhati bṛhadukṣe namā iti yad bṛhad iti tena devebhyas, yan namā iti tena pitṛbhyas, ukthabhājo vai pitaro 'stomabhājas, ukthāyaiṣa gṛhyate na stotrāya yatra gṛhyate tañ śasyate sva āyatatne"
  },
  {
    "reference": "MS_4,7.2",
    "page": "IV,92",
    "text": "hṛdispṛk kratuspṛg varcodhā asi varco me dhehi // iti āśiṣam evāśāste"
  },
  {
    "reference": "MS_4,7.3",
    "page": "IV,92",
    "text": "ete homā bhakṣaṃkāraś ca bhavanti, eteṣāṃ vai vīryeṇa bambaviśvavayasā imāṃl lokān arvācaś ca parācaś ca prājānītām, saṃ ha vā asmā ime lokā arvāñcaś ca parāñcaś ca bhānti ya evaṃ veda suprajñānā vā ita itthaṃ lokās, amutas tvā arvāñco duḥprajñānās, eṣa ha tv evāmuto 'rvāca imāṃl lokān prajānānti yasyaite hūyante"
  },
  {
    "reference": "MS_4,7.4",
    "page": "IV,97",
    "text": "upāṃśupātreṇa pātnīvataṃ gṛhṇāti prāṇo vā upāṃśuḥ prāṇena vā etat prayanti prāṇenodyanti, atho prāṇānāṃ pratiprajñātyai, atho yat prathamaṃ pātraṃ yujyate tad uttamaṃ vimucyate prāṇānāṃ gopīthāya hotā vā adya prātar upāṃśum ayajat, yad etaṃ hotā vaṣaṭkuryād yat puro 'kas tat paścāt pariharet pramāyukaḥ syāt tasmād etam agnīd vaṣaṭkaroti puro hy agnīt prāṇo vā upāṃśuḥ prāṇād adhi prajāḥ prajāyante yad upāṃśupātreṇa pātnīvataṃ gṛhṇāti prajananāya, asanno hūyate, asannā hi prajāḥ prajāyante nānuyajati yad anuyajet prajananam apihanyāt, atho samānapātrau hy etau somau gṛhyete tasmān nānuyajati mithunaṃ vai ghṛtaṃ ca somaś ca yat pātnīvataṃ ghṛtena śrīṇāti mithunatvāya bṛhaspatisutasya tā iti brahma vai bṛhaspatis, brahmaṇo vai yoneḥ prajāpatiḥ prajā asṛjata brahmaṇo vā etad yoner yajamānaḥ prajāyate, inda indriyāvatā iti, indriyaṃ hi garbhas, agnā3i patnīvā3n iti mithunaṃ vā agnīc ca patnīś ca sajūs tvaṣṭrā somaṃ pibeti tvaṣṭā hi rūpāṇi vikaroti ghṛtaṃ vai devā vajraṃ kṛtvā somam aghnan, abhi khalu vā etaṃ ghārayanti yat pātnīvataṃ ghṛtena śrīṇāti, indriyeṇa vā etat patnī vyardhayati tasmān nirindriyā strī pumān indriyavān, tasmāt pumāṃsaḥ sabhāṃ yanti na striyas, yad itarānt somāñ śrīṇīyur na pātnīvatam, striyaḥ sabhām īyur na pumāṃsas, indro vai vṛtram ahan, tasya yan mūrdhānam udarujat sa droṇakalaśo 'bhavat tato yaḥ somaḥ samasravat sa hāriyojanas tasmād etaṃ droṇakalaśena juhoti yonir hy asyaiṣas, indro vṛtraṃ hatvā tasya yat klomno hṛdayāt somaṃ samasiñcat sa hāriyojano 'bhavat sa indro 'manyata yad imam asuryaṃ somaṃ hoṣyāmi tad anv asurā ābhaviṣyanti yan na hoṣyāmi tad anv ābhaviṣyantīti taṃ saṃsthite prahṛteṣu paridhiṣv ajuhot, yat saṃsthite prahṛteṣu paridhiṣu juhoti tat svid ubhayam akar juhoty aha saṃsthite juhoti, atirikto vā eṣa ṛtvijāṃ ya unnetā tasmād etaṃ na vṛṇate na vaṣaṭkaroti, aty eṣa somo 'reci sa vā unnetāram evābhyatiricyate, adhvaryur vai pūrvānt somān juhoti yad etam adhvaryur juhuyād āhutīḥ saṃsṛjet samadaṃ kuryāt tasmād etam unnetā juhoti prajāpatir vā etam amanyata somaṃ hoṣyan, tam agnir abravīt, na mayi tvam etam asuryaṃ somaṃ hoṣyasy aśṛtam advatīyam, dvitīyam astv iti yad dhānābhiḥ śrīṇāti śṛtatvāya, atho dvitīyatvāya, athaitā dhānās, yatra vā ado devebhyaḥ kāmadughāḥ kāmam aduhra tad etā api duduhre tat puṣṭim evaitābhir avarunddhe prajāpatir vā āgrāyaṇas, yad eṣo 'tiricyate tasmād ayam atirikto 'parimita imāḥ prajā abhipavate, ṛksāme vā indrasya harī tayoḥ paridhaya ādhānam, nirādhānāya khalu vā aśvāya ghāsam apidadhāti yat saṃsthite prahṛteṣu paridhiṣv ajuhot, yat saṃsthite prahṛteṣu paridhiṣu juhoti nirādhānābhyām evābhyāṃ ghāsam apidadhāti paśavo vai dhānās, yat saṃkhādet paśūn hiṃsyāt, yan na saṃkhāded ayatāḥ syuḥ saṃdṛśya rayyai tvā poṣāya tvety upavapati tat svid ubhayam akaḥ paśūnāṃ yatyai bhuñjanta enaṃ paśavā upatiṣṭhante"
  },
  {
    "reference": "MS_4,7.5",
    "page": "IV,97",
    "text": "yajñena vai devāḥ svargaṃ lokam āyan, te 'manyanta, anena vai no 'nye lokam anvārokṣyantīti te chandāṃsy apaśyan, tāni vyatyaṣajan, svargasya lokasyānanukśātyai yac chandāṃsi vyatiṣajati lokaṃ vā etac chandāṃsi yajamāno bhrātṛvyasya mohayati svargasya lokasyānanukśātyai deveṣu vā anyāni chandāṃsy āsann asureṣv anyāni kanīyāṃsi deveṣv āsan jyāyāṃsy asureṣu te devāḥ kanīyobhiś chandobhir jyāyāṃsi chandāṃsy asurāṇām avṛñjata yat kanīyobhiś chandobhir jyāyāṃsi chandāṃsi viśaṃsati lokaṃ vā etac chandāṃsi yajamāno bhrātṛvyasya vṛṅkte lokam enam achandaskam akar anuṣṭubhaṃ sarvāṇi chandāṃsy abhisaṃśaṃsati vāg vā anuṣṭub ānuṣṭubhaḥ puruṣas tasmāt puruṣaḥ sarvā vāco vadati paśavo vai chandāṃsi vāg anuṣṭub ānuṣṭubhaḥ puruṣas, yat sarvāṇi chandāṃsi saṃśasyānuṣṭubham uttamāṃ śaṃsati tasmāt puruṣa upariṣṭād avācaḥ paśūn atti sarvāṇi chandāṃsi saṃśaṃsati pajāpatir vai chandāṃsi prajāpatim evāpnoti ṣaḍ akṣarāṇi stotrād atiricyante ṣaḍ vā ṛtavas, ṛtuṣv eva pratitiṣṭhati tataś catvāri śastraṃ punar upāvartante catuṣpadas tena paśūn avarunddhe, atha dve evātiricyete dve virājam ati satyaṃ cānṛtaṃ ca virājam evāpnoti"
  },
  {
    "reference": "MS_4,7.6",
    "page": "IV,97",
    "text": "prajāpatir vai devebhyo yajñān vyakalpayat so 'manyata, ātmānam antar agām iti teṣāṃ vā indriyāṇi vīryāṇi punaḥ samabṛhat sa ṣoḍaśy abhavat, atha vai tarhīndro devānām āsīd avamatamaḥ śithiratamas tasmai vā etaṃ ṣoḍaśinaṃ prāyachat tenendro 'bhavat tato devā abhavan parāsurās tad ya evaṃ vidvān etaṃ ṣoḍaśinaṃ gṛhṇīte bhavaty ātmanā parāsya bhrātṛvyo bhavati prajāpatir vai devebhyas tanūr vyakalpayat tāsāṃ yā harivaty āsīt tām ātmann aśiṃṣat preṇā yad dharivatī purorug grahasya bhavati yaivāsya harivatī priyā tanūs tām āpnoti na ṣoḍasī nāma yajño 'stīty āhus, atha kasmāt ṣoḍaśīti yat stotreṇa ca śastreṇa ca saṃpadyate tasmāt ṣoḍaśī yajñena vai devāḥ svargaṃ lokam āyan, sa eṣāṃ na prābhavat tasmin vā etaṃ ṣoḍaśinaṃ pratyagrathnan, tenāmuṃ lokaṃ vyāpnuvan, tad amuṣya vāva lokasya vyāptyai ṣoḍaśī gṛhyate 'muṣya lokasya samaṣṭyai, agniṣṭome rājanyasya gṛhṇīyāt, aśānta enaṃ vajro bhūtyā inddhe, atirātre brāhmaṇasya vajro vai ṣoḍaśīśvaro 'śānto yajamānaṃ hiṃsitas, rātrir eva vajraṃ śamayati prātaḥsavane gṛhyas tejo vai prātaḥsavanam, tejasa eva vajraṃ nirmimīte mādhyaṃdine savane gṛhyas, ojo vai mādhyaṃdinaṃ savanam ojasa eva vajraṃ nirmimīte tṛtīyasavane gṛhyaḥ paśavo vai tṛtīyasavanam, paśubhya eva vajraṃ nirmimīte yat prātaḥsavane gṛhṇīyād vajrā uttare savane abhyatiricyeta yan mādhyaṃdine savane madhyato vajro nihanyāt tṛtīyasavane gṛhyas tat sarveṣu savaneṣu gṛhṇāti na pūrve savane ārtiṃ nītaḥ pañcadaśaḥ kāryas, vajro vai pañcadaśas, vajram evāsmā ādhāt tena vijitiṃ bhūtiṃ gachati ṣoḍaśī kāryas, yajamāno vai pañcadaso vajraḥ ṣoḍasī vajram evāsmā ādhāt sa enaṃ bhūtyai śremṇa inddhe saptadaśaḥ kāryaḥ prajāpatir vai saptadaśaḥ prājāpatyaḥ ṣoḍaśī sva evainaṃ yonau dadhāti, ekaviṃśaḥ kāryas, ekaviṃśatidhāmnī vā anuṣṭub ānuṣṭubhaḥ ṣoḍaśī, etad vā asyāyatanatamam, tasmād ekaviṃśaḥ kāryas, madhyame 'haṃs trirātrasya gṛhyas, madhyamaṃ vā ahas trirātrasya śithiram ahno draḍhimne 'śithiratvāya caturthe 'haṃś catūrātrasya gṛhyas, caturthaṃ vā ahaś catūrātrasya śithiram ahno draḍhimne 'śithiratvāya caturthecaturthe 'hann ahīnasya gṛhyas, caturthaṃcaturthaṃ vā ahar ahīnasya śithiram ahno draḍhimne 'śithiratvāya na dvirātre 'vakalpate dve vā ete chandasī gāyatraṃ ca traiṣṭubhaṃ ca, achandaskam anāyatanaṃ gṛhṇīte 'nāyatano yajamāno bhavati, uttare 'han dvirātrasya gṛhyas, rātrim evāyatanam abhyatiricyate"
  },
  {
    "reference": "MS_4,7.7",
    "page": "IV,97",
    "text": "athaiṣo 'dābhyas, devāś ca vā asurāś cāspardhanta te devā etam apaśyan, tam agṛhṇata tān asurā nādabhnuvan, tad adābhyasyādābhyatvam, nainaṃ bhrātṛvyo dabhnoti ya etaṃ gṛhṇīte ghnanti vā etat somaṃ yad abhiṣuṇvanti, eṣā vai somasyātimokṣiṇī tanūr yān etān aṃśūn pravṛhanti, evaṃ vā etaṃ lokaṃ yajamāno 'nvatimucyate vi vā etad yajñaś chidyate yat savanāni saṃtiṣṭhante yad etān aṃśūn punar apyasyati yajñasya saṃtatyā avichedāya vṛṣṭyai vā eṣa gṛhyate marunnāmāni hi varṣati parjanyo yatraiṣa gṛhyate, agniḥ prātaḥsavanāt pātv asmān iti savanāni vā etena devā asurāṇām avṛñjata savanāny evaitena yajamāno bhrātṛvyasya vṛṅkte, agnaye tvā pravṛhāmi gāyatreṇa chandaseti chandāṃsi ca vā etena devatāś ca devā asurāṇām avṛñjata chandāṃsi caivaitena devatāś ca yajamāno bhrātṛvyasya vṛṅkte catur ādhūnoti diśo vā etena devā asurāṇām avṛñjata diśa evaitena yajamāno bhrātṛvyasya vṛṅkte jīvagraho vā eṣa somasya, ahutasya hy anabhiṣutasya gṛhyate yajuṣā ca vā āhutyā ca yajñaḥ saṃtatas, yad yajur vadann āhutiṃ juhoti yajuṣā caivāhutyā ca yajñaṃ saṃtanoti devā vai somam agṛhṇata sa prajāpatir avet, yo vā iha prathamaḥ somaṃ grahīṣyate sa idaṃ bhaviṣyatīti sa etam agṛhṇīta so 'bhavat, yo bhūtikāmaḥ syāt sa etaṃ gṛhṇīte bhavati yadi śaknoti grahītum ubhau bhavatas, yadi na śaknoti grahītum ubhau na bhavataḥ parācīnena prāṇatā grahītavyaḥ parāṅ hi sa prāṇaiḥ śriyo 'ntam agachat, apānatā grahītavyas, apānaṃ hi sa tam agṛhṇīta prāṇyāpānyāvyavānatā grahītavyas, avyavānaṃ hi sa tam agṛhṇīta yad vyavānet prāṇān vichindyāt, yadi vyavāned dhiraṇyenāpidadhyāt, amṛtaṃ vai hiraṇyam amṛtenaiva prāṇānt saṃdadhāti sakṛd abhiṣuṇoti sakṛd gṛhṇāti, eko vai prajāpatiḥ prajāpatim evāpnoti catuḥsraktinā grahītavyas, catuḥsraktinā vā etaṃ prajāpatir agṛhṇīta sa sarvāsu dikṣv ārdhnot sa sarvāsu dikṣv ṛdhnoti ya evaṃ vidvān etaṃ catuḥsraktinā gṛhṇīte, apo vai somasya rasaḥ praviṣṭaḥ somam apāṃ rasas, yathā vā idaṃ gāvau saṃjagmāne anyānyāṃ hata evaṃ vā etau saṃjagmānā anyo 'nyasyendriyaṃ vīryaṃ vinirhatas tayor vā eṣa raso yad dadhi yad dadhnā juhoti svenaivainau rasena śamayati"
  },
  {
    "reference": "MS_4,7.8",
    "page": "IV,97",
    "text": "iti"
  },
  {
    "reference": "MS_4,7.9",
    "page": "IV,97",
    "text": "idam aham amum āmuṣyāyaṇam amuṣyāḥ putram indravajreṇābhinidadhāmi // ity abhinidadhyāt, indravajreṇaivainam abhinidadhāti pramāyuko bhavati, atho dvādaśasyaivaiṣa māsas, avaruddhyai"
  },
  {
    "reference": "MS_4,8.1",
    "page": "IV,97",
    "text": "tau vṛśaś caivāṣaś cābhavatām, tad vṛśasya caivāṣasya ca janma sa manur indram abravīt saṃ me yajñaṃ sthāpaya mā me yajño vikṛṣṭo bhūd iti so 'bravīt, yatkāma etām ālabdhāḥ sa te kāmaḥ samṛdhyatām athotsṛjeti tāṃ vā udasṛjat tad ṛddhyā eva pātnīvatas tvāṣṭraḥ syāt tvāṣṭrā hi paśavas, avācīnaṃ nābhyāḥ kāryas, avācīnaṃ hi nābhyāḥ striyā vīryavat, vyavavlināti vā ekādaśinī yajñam, yat pātnīvataḥ pratyuttabdhyai"
  },
  {
    "reference": "MS_4,8.2",
    "page": "IV,97",
    "text": "amuṣmin vai loke yajamāno bubhūṣati, amuṣya khalu vā ādityasyāsau lokas, yat saurībhyāṃ juhoti, amuṣmin vā etal loke yajamāno bhavati dvābhyāṃ juhoti dvipād yajamānaḥ pratiṣṭhityai hiraṇyam avadhāya juhoti hiraṇyajyotiṣam evainaṃ svargaṃ lokaṃ gamayati baddhena juhoti dakṣiṇānāṃ vā eṣo 'nvārambhas, dyāṃ gacha svar gachety uddharati svargasya lokasya samaṣṭyai rūpaṃ vo rūpeṇābhyemīti rūpaṃ hiraṇyaṃ rūpaṃ paśavas tutho vo viśvavedā vibhajatv iti, eṣa vai tutho viśvavedā yad agnis, eṣa vai taṃ veda yo dakṣiṇīyo yo 'dakṣiṇīyas, etat te agne rādha eti somacyutam iti, agnīdhe vā etad dīyate tat somaś cyāvayati tan mitrasya pathā nayeti, eṣa vai mitrasya panthā yad yajñas, āgneyyāgnīdhre juhoti, āgneyaṃ hy āgnīdhram, vāruṇyā dvitīyayā yady ano vā ratho vā dīyate vāruṇaṃ hi tat, ṛtasya pathā preteti, eṣa vā ṛtasya panthā yad yajñas, candradakṣiṇā iti candraṃ hi dīyate brāhmaṇam adya ṛdhyāsaṃ pitṛmantaṃ paitṛmatyam iti, eṣa vai brāhmaṇaḥ pitṛmān paitṛmatyo ya ārṣeyaḥ śuśruvān, sudhātudakṣiṇam iti sudhātv evāsya yajñaṃ dadhāti vi svaḥ paśya vy antarikṣam iti, ada eva prāpya vadati yatasva sadasyair iti, arātīyanti vā eta etasmai dadate, īśvarā brāhmaṇāḥ somapāś cakṣuṣāpahantos tān eva śamayati, asmadrātā madhumatīr devatrā gachata pradātāram āviśateti tathā hainam amutrāgachanti bahurmaryā yajñakuṇapīti ha smāha yajñavacā rājastambāyanaḥ pra vā ito manuṣyā dakṣiṇāś cyāvayanti nāmutra gachantīti yad āha, anavahāyāsmān devayānena pathā sukṛtāṃ loke sīdata tan naḥ saṃskṛtam iti tathā hainam iha cāmutra cāgachanti"
  },
  {
    "reference": "MS_4,8.3",
    "page": "IV,97",
    "text": "ghnanti vā etat somaṃ yad abhiṣuṇvanti yajñaṃ vā etad ghnanti yad dakṣiṇā dīyante yajñaṃ vā etad dakṣayanti tad dakṣiṇānāṃ dakṣiṇātvaṃ yat tad dakṣayanti svargo vai loko mādhyaṃdinaṃ savanam, yan mādhyaṃdine savane dakṣiṇā dīyante svargasya lokasyākrāntyai bahu deyam, setuṃ vā etat kurute svargasya lokasya samaṣṭyai hiraṇyaṃ haste bhavaty atha nayati satyaṃ vai hiraṇyam, satyenaivainā nayati, agreṇa gārhapatyam, jaghanena sadas tā udīcīr utsṛjanty antarā cātvālaṃ cāgnīdhraṃ ca, etena vā aṅgirasaḥ svargaṃ lokam āyan, tam evaināḥ panthām apinayati dvābhyāṃ gārhapatye juhoti, imāṃ tenākramate, āgneyyāgnīdhre, antarikṣaṃ tena, atha yad dakṣiṇā dīyante svargaṃ tena lokam agnīdhe 'gre dadāti yajñamukhaṃ vā agnīt, yajñamukham eva nāpārāṭ, atho agnir vai sarvā devatās, devatā evāsya tayābhīṣṭāḥ prītā bhavanti brahmaṇe dadāti prājāpatyo vai brahmā prajāpatim eva tayā prīṇāti, ṛtvigbhyo dadāti hotrā eva tayā prīṇāti yāṃ sadasyebhyo dadāti somapīthaṃ tayā niṣkrīṇīte yām ārṣeyāya śuśruvuṣe dadāti chandāṃsi tayā prīṇāti na hi tasmād arhanti somapīthaṃ niṣkrīyam, yām ārṣeyāya śuśruvuṣe dadāti devaloke tayā ṛdhnoti yām anārṣeyāya śuśruvuṣe manuṣyaloke tayā yām aprasṛptāya dadāti vanaspatayas tayā prathante yāṃ yācamānāya dadāti bhrātṛvyaṃ tayā jinvati yāṃ bhīṣā kṣatraṃ tayā brahmātti yāṃ pratinudate sā vyāghrī dakṣiṇā yat tāṃ punaḥ pratigṛhṇīyād vyāghry enaṃ bhūtā pravlinīyāt, anyayā saha pratigṛhyā tathā hainaṃ na pravlināti yad ajaṃ dadāti, āgneyo vā ajas, agner eva tena priyaṃ dhāmopaiti yad aviṃ dadāti, āvyan tenāpajayati yad gāṃ dadāti vaiśvadevī gaus, viśveṣāṃ devānāṃ tayā priyaṃ dhāmopaiti yad vāso dadāti sarvadevatyaṃ vai vāsas, devatā evāsya tenābhīṣṭāḥ prītā bhavanti yat kṛtānnaṃ dadāti māṃsaṃ tena niṣkrīṇīte yad ano vā rathaṃ vā śarīraṃ tena yad dhiraṇyaṃ dadāti, āyus tena varṣīyaḥ kurute yad aśvaṃ dadāti prājāpatyo vā aśvaḥ prajāpater eva tena priyaṃ dhāmopaiti, atho amuṣyādityasya lokaṃ jayati, antataḥ pratihartre deyam, raudro vai pratihartā yan madhyataḥ pratihartre dadyān madhyato rudram anvavanayet tasmād antataḥ praihartre deyam, svarbhānur vā āsuraḥ sūryaṃ tamasāvidhyat tam atrir anvapaśyat, yad ātreyāya hiraṇyaṃ dadāti tama evāpahate, atho jyotir upariṣṭād dadhāti svargasya lokasyānukśātyai"
  },
  {
    "reference": "MS_4,8.4",
    "page": "IV,97",
    "text": "viśvarūpo vā etat tvāṣṭro yajñasya vyṛddham amanyata yad ṛksāme vyuhyete sa etāny apaśyat, yajñasya niṣkṛtyai yad evātra yajñasya vyṛddhaṃ tasyaitāni niṣkṛtyai hūyante ṣaḍ ṛgmyāṇi bhavanti ṣaḍ vā ṛtavas, ṛtuṣv eva pratitiṣṭhati trīṇi yajūṃṣi trīṇi vai savanāni savanāny evāpnoti navaitāni samiṣṭayajūṃṣi juhoti navabhir bahiṣpavamāne stuvate tan nava nava prāṇāḥ prāṇān evātman dhatte, ūrdhvas tiṣṭhan juhoti, ūrdhvo hi tiṣṭhan vīryavattaras, yaṃ dviṣyāt tasya tūṣṇīṃ tiṣṭhan juhuyāt prāṇān asyāntareti saṃtataṃ juhoti prāṇānāṃ saṃtatyai, avichindan juhoti prāṇānām avichedāya yad vichindyāt prāṇān vichindyāt, yaṃ dviṣyāt tasya vichindyāt prāṇān asya vichinatti samānena vigrāhaṃ juhoti samānā hīme prāṇās, yajñasya vā etā āṇī etau vai viśvāmitro yajñasyāṇī apaśyat tad yajñasyaivaitā āṇī kriyete yato yajña ādīyate tat punar nidheyā iti ha smāha bharadvājas, yato vā etad yajña ādīyate tat punar nidhīyate"
  },
  {
    "reference": "MS_4,8.5",
    "page": "IV,112",
    "text": "pañcasavano vai yajñas trīṇi savanāni, avabhṛtho 'nūbandhyā savanānāṃ pañcamī pāṅkto yajñas, yāvān eva yajñas tam ālabdha yad vai yajñasyātiricyate tad varuṇo gṛhṇāti, atiriktaṃ vā etad yajñasya yad ṛjīṣas, adhiṣavaṇam adhiṣavaṇe tasmāt tenāvabhṛtham abhyavayanti, apo 'bhyavayanti, āpo hi varuṇaḥ sthāvarā abhyavayanti tā hi sākṣād varuṇas, yad vahantīr abhyaveyuḥ paśūn nirvaheyus, atha yat sthāvarā abhyavayanti paśūnām anirvāhāya, āpo vai varuṇas, vāto varuṇas, yad udañco 'vabhṛtham abhyaveyur abhīpataḥ prajā varuṇo gṛhṇīyāt, atha yad dakṣiṇāvabhṛtham abhyavayanti yajamānasya nirvaruṇatvāya, uruṃ hi rājā varuṇaś cakāreti cātvālāt prayanto vadanti, eṣa vā apariparaḥ panthā arakṣasyo yenāsā āditya eti, amuṣya vā etad ādityasya patha iti śataṃ te rājan bhiṣajaḥ sahasram ity apaḥ parādṛśya vadanti, apo vā etad bhūṣanti pūtābhir ābhiḥ pūtāś caranti, ekakapālā bhavanti na vai puruṣaḥ kapālair āpyas, ekadhaivainam āpnoti, atho ekā vā iyam asyām eva pratitiṣṭhati tṛṇaṃ prāsya juhoti, agnimaty eva juhoty āyatanavati, andho 'dhvaryuḥ syād yad anāyatane juhuyāt, apabarhiṣaḥ prayājān yajati prajā vai barhiḥ prajā eva mṛtyor utsṛjati, ājyabhāgau yajati yajñatāyai varuṇaṃ yajati nirvaruṇatāyai, agnīvaruṇau yajati, ubhayata evainaṃ varuṇān muñcati nānuyājān yajati na saṃsthāpayanti, atiriktam iva hi tan manyante samudre te hṛdayam apsv antar iti saha srucopamārayati yad evātra krūraṃ kriyate tañ śamayati, avabhṛtha nicuṅkuṇeti, avabhṛtha evāsyaiṣa tato ya ṛjīṣa utplavate taṃ bhakṣayanti somapītham iva hi tan manyante varuṇo vā ṛjīṣas, yad bhakṣayed varuṇam ātmany añjīta tad āhus, bhakṣayitavyam eva paśavo vā ṛjīṣaḥ paśūn evātmany aṅktā iti vicṛtto varuṇasya pāśā iti varuṇapāśam eva viṣyati pratyasto varuṇasya pāśā iti varuṇapāśam eva pratyasyati namo varuṇasya pāśāyeti varuṇapāśāyaiva namo 'kar aṅgiraso vā uttiṣṭhato rakṣāṃsy anūdatiṣṭhan, tān vā etena bṛhaspatir anvavait tenaibhyo rakṣāṃsy apāhan yad etenānvavaiti rakṣasām apahatyai yad ūrdhvastobham, tena bārhaspatyam atha yat tristobham, trayo vā ime lokās, ebhyo vā etal lokebhyo yajñād rakṣāṃsy apahanti yad atichandasā sarvāṇi vai chandāṃsy atichandāḥ sarvair vā etac chandobhir yajñād rakṣāṃsy apahanti yad āgneyyā, agnir vai sarvā devatāḥ sarvābhir vā etad devatābhir yajñād rakṣāṃsy apahanti, apo 'bhyavayanti, āpo vai rakṣoghnīs, apo rakṣāṃsi na taranti rakṣasām apahatyai, anapekṣamāṇā āyanti varuṇasyānanvavāyāya parogoṣṭhaṃ mārjayante parogoṣṭham eva varuṇaṃ niravadayante, edho 'sy edhiṣīmahīti nirvaruṇā eva bhūtvaidhitum upayanti samid asi samedhiṣīmahīti samiddhyā eva"
  },
  {
    "reference": "MS_4,8.6",
    "page": "IV,112",
    "text": "yaḥ kāmayeta sarvo me yajñaḥ syāt sarasā iti sa etās tisro vaśā ālabheta yajñasya sarvatvāya, atho sarasatvāya vaiśvadevīṃ madhyata ālabheta reto vā etan madhyato dadhāti madhyato hi reto 'niruktayā pracaranti, anirukam iva hi retas, yātayāmaṃ vā etasya devatāś ca brahma ca yad vaiśvadevī ca bārhaspatyā ca vaśe bhavatas, devatānāṃ ca brahmaṇaś cāyātayāmatvāya dugdhāni vā etasya chandāṃsi yātayāmāni bhavanti chandasy eva rasaṃ dadhāti bārhaspatyām antata ālabheta brahma vai bṛhaspatis, brahmaṇi vā etad antato yajñasya yajamānaḥ pratitiṣṭhati yad vai yajñaḥ saṃtiṣṭhate mitro 'sya sviṣṭaṃ yuvate varuṇo duriṣṭam, yan maitrāvaruṇy anūbandhyā bhavati mitreṇa vā etan mitrād yajñasya sviṣṭaṃ muñcati varuṇena varuṇād duriṣṭam ubhayata enaṃ muktvā yajamānāya prayachati yathā vai lāṅgalenorvarāṃ prabhindanty evam ukthāmadāni yajñaṃ prabhindanti yathā matyam anvavāsyaty evam eṣā yajñasya yad duṣṭutaṃ yad duḥśastaṃ yad vilomaṃ tad etayā kalpayati videvo vā ījānaḥ sadevo 'nījānas, ā hy anījāne devatāḥ śaṃsante yathā vā anadvān vimukto 'pakrāmaty evam ījānād devatā apakrāmanti yad āgneya udavasānīyo bhavati, agnir vai sarvā devatās, devatā eva punar ālabhate, aṣṭākapālo bhavati gāyatro hy agnir gāyatrachandāḥ pañcakapālaḥ kāryaḥ pāṅkto yajñas, yāvān eva yajñas tam ālabdha yatra vā ado 'gnau puruṣaṃ pramītam ādadhati tad enam abhi satyam, sarvā enam anyā devatā jahati, agnir enaṃ devatānāṃ na jahāti"
  },
  {
    "reference": "MS_4,8.7",
    "page": "IV,112",
    "text": "punar itarathā"
  },
  {
    "reference": "MS_4,8.8",
    "page": "IV,116",
    "text": "punar anyāni pātrāṇi prayujyante nānyāni yāni punaḥ prayujyante tāny asmai lokāya yāni na punaḥ prayujyante tāny amuṣmai kṣayāya, athaitad ukthyapātraṃ punaḥ prayujyate, āraṇyān vā etat paśūn prati, āraṇyān evaitena paśūn dādhāra yad etat punaḥ prayujyate tasmād etān paśyataḥ parītya ghnanti, athaitad ṛtupātraṃ punaḥ prayujyate, aśvaṃ vā etat prati, aśvam evaitena dādhāra yad etat punaḥ prayujyate tasmād etasyāśvasyevādhastāñ śaphas, athaitad ādityapātraṃ punaḥ prayujyate gāṃ vā etat prati gām evaitena dādhāra yad bhūyiṣṭhābhir ṛgbhir bhūyiṣṭhaḥ somo gṛhyate tasmād gaur hanyamānādyamānā paśūnāṃ bhūyiṣṭhā, athaitañ śukrapātraṃ punaḥ prayujyate puruṣaṃ vā etat prati puruṣam evaitena dādhāra, asau vā ādityaḥ śukras, raśmaya ṛtavas, antaram ṛtupātram, śukrapātraṃ punaḥ prayujyate, antare hy amuṣmād ādityād raśmayas, athaitad upāṃśupātraṃ punaḥ prayujyate, aviṃ vā etat prati, avim evaitena dādhāra, athaitad antaryāmapātraṃ punaḥ prayujyate, ajāṃ vā etat prati, ajām evaitena dādhāra prajāpatir vā āgrāyaṇas, yad eṣa punaḥ prayujyate tasmāt prajāpatiḥ prajā veda prajāpater vā etat pātraṃ yad droṇakalaśas, yad eṣa punaḥ prayujyate tasmād ayaṃ kṣayo 'sti sapta vai pātrāṇi punaḥ prayogam arhanti tāni hi bandhumanti sapta chandāṃsi chandāṃsi vāg yāvaty eva vāk tām āpnoti sapta chandāṃsi sapta hotrāḥ sapta grāmyāḥ paśavas tān evāvarunddhe trīṇi vai pātrāṇi pratyakṣabandhūni parokṣabandhv evānyat sarvam, gāyatry aindravāyavas triṣṭup śukras, jagaty āgrāyaṇas, achinnaṃ srāvayitavyaḥ kāmo hāsya samardhuko bhavati, atho ajīmūtavarṣī parjanyo bhavati na camasam abhyupākuryāt, yac camasam abhyupākuryād garbhamṛtaḥ prajāḥ syus, yenaivāgre sarpanti tena punaḥ sarpeyus, yad anyena sarpeyur garbhā veṣṭukāḥ syus, yūpena vā āhutayaḥ svargaṃ lokaṃ yanti, adhvaryuṇā dakṣiṇās, ūrdhvo yūpo mīyata ūrdhvas tiṣṭhan pratigṛṇāti svargasya lokasya samaṣṭyai"
  },
  {
    "reference": "MS_4,8.9",
    "page": "IV,116",
    "text": "iti juhuyāt, iyaṃ vā etad yajñasya gṛhṇāti yad ārchati, iyaṃ bhūtis, asyā evainad adhi muñcati drapsaś caskanda pṛthivīm anu dyām ity abhimṛśati hotrāsv evainat pratiṣṭhāpayati trayastriṃśad apo 'nvatiṣiñcati, āpo hi yajñas, yajñaṃ vā etasya vimathnate yasya paśuṃ vimathnate vy asya yajñaś chidyate yad avadānaṃ na vindet tad ājyasyāvadyet sarvā vā anyā devatā yātayāmnīḥ prajāpatir evāyātayāmā prājāpatyam ājyam, prājāpatyā devāḥ prajāpatihutam evāsya bhavati yadi kāmayeta ye paśuṃ vyamathiṣata ta ārtim ārcheyur iti kuvid aṅga yavamanto yavaṃ cid iti namauktimatya ṛcāgnīdhre juhuyāt, namauktīr evaiṣāṃ vṛṅkte tājag ārtim ārchanti, athaiṣāṣṭāpadī yad garbhasyāvadyed avadānāny atirecayet, yan nāvadyet prokṣitasya haviṣo nāvadyet, rasena juhoti, ava prokṣitasya haviṣo dyati nāvadānāny atirecayati"
  },
  {
    "reference": "MS_4,8.10",
    "page": "IV,116",
    "text": "yathā vai śālaivaṃ saṃvatsaras tasya yathā pakṣasī evaṃ pakṣasī yathā madhyamo vaṃśa evaṃ divākīrtyam, yathā vā idaṃ śālāyāḥ pakṣasī madhyamaṃ vaṃśam abhisamāgachanty evaṃ vā etat saṃvatsarasya pakṣasī divākīrtyam abhisaṃtanoti yathā madhyamo vaṃśa evaṃ divākīrtyam, yad eṣa śithiraḥ syād avaśīryeta yad etasminn ahany ete grahā gṛhyante, ahno draḍhimne 'śithiratvāya śukrāgrā etad ahar grahā bhavanti traiṣṭubho vai śukras, traiṣṭubham etad ahaḥ pratyuttabdhyai sayattvāya sauryo graho gṛhyate sauryaḥ paśur ālabhyate, asā āditya etad ahas taṃ sākṣād ṛdhnoti ṣaḍ grahā gṛhyante paśuḥ saptama ālabhyate sapta vai śīrṣan prāṇās, asā ādityaḥ śiraḥ śīrṣan vā etat prāṇān dadhāti, indro vai vṛtram ahan, sa imaṃ lokam abhyajayat, amuṃ tu lokaṃ nābhyajayat taṃ viśvakarmā bhūtvābhyajayat, yad vaiśvakarmaṇo graho gṛhyate, amuṣya lokasyābhijityai yanti vā ete 'smāl lokād ye vaiśvakarmaṇaṃ grahaṃ gṛhṇate parāñco hi yanti, īśvarāḥ prametoḥ śvo bhūta ādityaṃ gṛhṇīran, iyaṃ vā aditir iyaṃ pratiṣṭhā yad ādityas, asyām ava pratitiṣṭhanti tayor anyamanyam ā parārdhāt pakṣaso gṛhṇīran viśvam anyena karma kurvāṇā yanti, iyaṃ vā aditis, asyām anyena pratitiṣṭhanti tā ubhau sahārke gṛhṇīrann antaṃ gatvā, antam eva gatvobhayor lokayoḥ pratitiṣṭhanti, ādityenāsmiṃl loke vaiśvakarmaṇenāmuṣmin"
  },
  {
    "reference": "MS_4,9.1",
    "page": "IV,122",
    "text": "devapuraś carasa ṛdhyāsaṃ tvā"
  },
  {
    "reference": "MS_4,9.2",
    "page": "IV,122",
    "text": "om indravantaḥ pracarata"
  },
  {
    "reference": "MS_4,9.3",
    "page": "IV,124",
    "text": "manor aśvāsi bhūriputrā sūpasadanā viśvābhyo mā daṃṣṭrābhyas pāhi"
  },
  {
    "reference": "MS_4,9.4",
    "page": "IV,125",
    "text": "rucito gharmaḥ"
  },
  {
    "reference": "MS_4,9.5",
    "page": "IV,125",
    "text": "deva gharma rucitas tvaṃ deveṣv ā surucitaṃ māṃ devamanuṣyeṣu kuru rucaṃ mayi dhehi rucir asi ruco 'si sa yathā tvaṃ rucyā rocasa evam ahaṃ rucyā rociṣīya taveva me rocamānasya roco bhūyāsus, dhrājir asi dhrājo 'si sa yathā tvaṃ dhrājyā dhrājasa evam ahaṃ dhrājyā dhrājiṣīya taveva me dhrājamānasya dhrājo bhūyāsus, bhrājir asi bhrājo 'si sa yathā tvaṃ bhrājyā bhrājasa evam ahaṃ bhrājyā bhrājiṣīya taveva me bhrājamānasya bhrājo bhūyāsuḥ"
  },
  {
    "reference": "MS_4,9.6",
    "page": "IV,125",
    "text": "tvaṣṭrimantas tvā sapema"
  },
  {
    "reference": "MS_4,9.7",
    "page": "IV,128",
    "text": "tejo 'si tejo 'nuprehi"
  },
  {
    "reference": "MS_4,9.8",
    "page": "IV,128",
    "text": "rātriḥ ketunā juṣatām, svarjyotir juṣatāṃ svāhā"
  },
  {
    "reference": "MS_4,9.9",
    "page": "IV,130",
    "text": "rātryai svāhā"
  },
  {
    "reference": "MS_4,9.10",
    "page": "IV,131",
    "text": "tena vardhasva cāpyāyasva vardhiṣīmahi ca vayamā ca pyāyiṣīmahi ca vy asau yo asmān dveṣṭi yaṃ ca vayaṃ dviṣmaḥ"
  },
  {
    "reference": "MS_4,9.11",
    "page": "IV,131",
    "text": "bhūḥ svāhā"
  },
  {
    "reference": "MS_4,9.12",
    "page": "IV,133",
    "text": "bhūr bhuvaḥ svaḥ svāhā"
  },
  {
    "reference": "MS_4,9.13",
    "page": "IV,133",
    "text": "tisṛbhir gharmo vibhāty ākūtyā manasā saha virājā jyotiṣā saha tapasā brahmaṇā saha tasya doham aśīmahi tasya bhakṣam aśīmahi tasya tā upahūtā upahūtasya bhakṣayāmi"
  },
  {
    "reference": "MS_4,9.14",
    "page": "IV,133",
    "text": "pra śukraitu devī manīṣā asmat sutaṣṭo ratho na vāṇīḥ"
  },
  {
    "reference": "MS_4,9.15",
    "page": "IV,133",
    "text": "bṛhaspatiṣ ṭvā sādayatu pṛthivyāḥ pṛṣṭhe tena ṛṣiṇā tena vidhinā tena chandasā tena brahmaṇā tayā devatayāṅgirasvad dhruvā sīda"
  },
  {
    "reference": "MS_4,9.16",
    "page": "IV,135",
    "text": "prajāpatiṣ ṭvā sādayatu pṛthivyāḥ pṛṣṭhe tena ṛṣiṇā tena vidhinā tena chandasā tena brahmaṇā tayā devatayāṅgirasvad dhruvā sīda"
  },
  {
    "reference": "MS_4,9.17",
    "page": "IV,135",
    "text": "vijye vivye vikṣipet"
  },
  {
    "reference": "MS_4,9.18",
    "page": "IV,135",
    "text": "ahorātre te kalpetām ehi prehi vīhi samihy udīcī"
  },
  {
    "reference": "MS_4,9.19",
    "page": "IV,136",
    "text": "gṛdhraḥ suparṇaḥ kuṇapaṃ niṣevati yamasya dūtaḥ prahita eṣa eti vy asau yo asmān dveṣṭi yaṃ ca vayaṃ dviṣmaḥ"
  },
  {
    "reference": "MS_4,9.20",
    "page": "IV,136",
    "text": "paśyema śradaḥ śataṃ jīvema śaradaḥ śatam, prabruvāma śaradaḥ śataṃ śṛṇuyāma śaradaḥ śatam"
  },
  {
    "reference": "MS_4,9.21",
    "page": "IV,136",
    "text": "nidhāyo vā3 nidhāyo vā3 nidhāyo vā3 oṃ vā3 oṃ vā3 oṃ vā3 e ai oṃ svarṇajyotiḥ"
  },
  {
    "reference": "MS_4,9.22",
    "page": "IV,136",
    "text": "im im im svarṇajyotiḥ"
  },
  {
    "reference": "MS_4,9.23",
    "page": "IV,137",
    "text": "diśaḥ samit tāṃ prajāpatiḥ saminddhe sā prajāpatiṃ saminddhe tām ahaṃ samindhe sā mā samiddhā susamiddhā tejasā brahmavarcasena samindhatāṃ svāhā"
  },
  {
    "reference": "MS_4,9.24",
    "page": "IV,137",
    "text": "vratānāṃ vratapate vrataṃ cariṣyāmi tat te prabravīmi tan me gopāya tañ śakeyam, tena rādhyāsam"
  },
  {
    "reference": "MS_4,9.25",
    "page": "IV,137",
    "text": "diśaḥ samit tāṃ prajāpatiḥ samindhiṣṭa sā prajāpatiṃ samindhiṣṭa tām ahaṃ samindhiṣṭa sā mā samiddhā susamiddhā tejasā brahmavarcasena samindhiṣatāṃ svāhā"
  },
  {
    "reference": "MS_4,9.26",
    "page": "IV,137",
    "text": "vratānāṃ vratapate vratam acārṣam, tat te prāvocam, tad aśakam, tenāśakam, tenārātsyam"
  },
  {
    "reference": "MS_4,9.27",
    "page": "IV,140",
    "text": "brahmaṇa upastaraṇam asi brahmaṇe tvopastṛṇāmi"
  },
  {
    "reference": "MS_4,10.1",
    "page": "IV,143",
    "text": "yuvaṃ sindhūṃr abhiśaster avadyād agnīṣomā amuñcataṃ gṛbhītān"
  },
  {
    "reference": "MS_4,10.2",
    "page": "IV,147",
    "text": "havyā deveṣu no dadhat"
  },
  {
    "reference": "MS_4,10.3",
    "page": "IV,151",
    "text": "vājevāje śaṃ no bhavantu"
  },
  {
    "reference": "MS_4,10.4",
    "page": "IV,153",
    "text": "avayakṣva no varuṇaṃ rarāṇo vīhi mṛḍīkaṃ suhavo na edhi"
  },
  {
    "reference": "MS_4,10.5",
    "page": "IV,155",
    "text": "viśvakarman vācaspatim"
  },
  {
    "reference": "MS_4,10.6",
    "page": "IV,156",
    "text": "viśvam ābhāsi rocanam"
  },
  {
    "reference": "MS_4,11.1",
    "page": "IV,162",
    "text": "dyāvāpṛthivī varuṇasya dharmaṇā viṣkabhite ajare bhūriretasā"
  },
  {
    "reference": "MS_4,11.2",
    "page": "IV,167",
    "text": "te krīḍayo dhunayo bhrājadṛṣṭyaḥ svayaṃ mahitvaṃ panayanta dhūtayaḥ"
  },
  {
    "reference": "MS_4,11.3",
    "page": "IV,169",
    "text": "eṣā yāsīṣṭa tanve vayāṃ vidyāmeṣaṃ vṛjanaṃ jīradānum"
  },
  {
    "reference": "MS_4,11.4",
    "page": "IV,173",
    "text": "ā te yatante rathyo yathā pṛthak śardhāṃsy agne ajarāṇi dhakṣataḥ"
  },
  {
    "reference": "MS_4,11.5",
    "page": "IV,174",
    "text": "tvaṃ naḥ soma viśvataḥ"
  },
  {
    "reference": "MS_4,11.6",
    "page": "IV,175",
    "text": "vardhā no amavañ śavaḥ"
  },
  {
    "reference": "MS_4,12.1",
    "page": "IV,179",
    "text": "vācaspatir balā teṣāṃ tanvo 'dya dadhātu me"
  },
  {
    "reference": "MS_4,12.2",
    "page": "IV,182",
    "text": "anaśvāso ye pavayo 'rathā indreṣitā abhyavartanta dasyūn"
  },
  {
    "reference": "MS_4,12.3",
    "page": "IV,184",
    "text": "kā te niṣattiḥ kim u no mamatsi kiṃ nod ud u harṣase dātavā u"
  },
  {
    "reference": "MS_4,12.4",
    "page": "IV,189",
    "text": "vi paśyema nṛcakṣasaḥ"
  },
  {
    "reference": "MS_4,12.5",
    "page": "IV,194",
    "text": "bodhāt stomair vayo dadhat"
  },
  {
    "reference": "MS_4,12.6",
    "page": "IV,198",
    "text": "imāni ta uditā śaṃtamāni tebhir vayaṃ subhagāsaḥ syāma"
  },
  {
    "reference": "MS_4,13.1",
    "page": "IV,199",
    "text": "taṃ dhīrāsaḥ kavayā unnayanti svādhyo manasā devayantaḥ"
  },
  {
    "reference": "MS_4,13.2",
    "page": "IV,199",
    "text": "abhi tvā deva savitar iti trayodaśa  hotā yakṣad agniṃ samidhā suṣamidhā samiddhaṃ nābhā pṛthivyāḥ saṃgathe vāmasya varṣman diva iḍas pade vetv ājyasya hotar yaja hotā yakṣat tanūnapātam aditer garbhaṃ bhuvanasya gopām, madhvādya devo devebhyo devayānān patho anaktu vetv ājyasya hotar yaja hotā yakṣan narāśaṃsaṃ nṛśastaṃ nṝṃṣpraṇetram, gobhir vapāvānt syād vīraiḥ śaktīvān rathaiḥ prathamayāvā hiraṇyaiś candrī vetv ājyasya hotar yaja hotā yakṣad agnim iḍa īḍito devo devaṃ ā ca vakṣat, dūto havyavāḍ amūrā upemaṃ yajñam upemāṃ devo devahūtim avatu vetv ājyasya hotar yaja hotā yakṣad barhiḥ suṣṭarīmorṇamradās, asmin yajñe vi ca pra ca prathatāṃ svāsasthaṃ devebhyas, em enad adya vasavo rudrā ādityāḥ svadantu priyam indrasyāstu vetv ājyasya hotar yaja hotā yakṣad dura ṛṣvāḥ kavaṣyo kośadhāvanīs, ud ātābhir jihatāṃ vi pakṣobhiḥ śrayantām, suprāyaṇā asmin yajñe viśrayantām ṛtāvṛdhas, vyantv ājyasya hotar yaja hotā yakṣad uṣāsānaktā bṛhatī supeśasā nṝṃṣ patibhyo yoniṃ kṛṇvāne saṃsmayamāne indreṇa devair edaṃ barhiḥ sīdatām, vītām ājyasya hotar yaja hotā yakṣad daivyā hotārā mandrā potārā kavī pracetasā sviṣṭam adyānyaḥ karad iṣā svabhigūrtam anya ūrjā satavasemaṃ yajñaṃ divi deveṣu dhattām, vītām ājyasya hotar yaja hotā yakṣat tisro devīr apasām apastamas, achidram adyedam apas tanvatām, devebhyo devīr devam apas, vyantv ājyasya hotar yaja hotā yakṣat tvaṣṭāram aciṣṭum apākaṃ retodhāṃ viśravasaṃ yaśodhāṃ pururūpam akāmakarśanam, supoṣaḥ poṣaiḥ syāt suvīro vīrais, vetv ājyasya hotar yaja hotā yakṣad vanaspatim upāvasrakṣad dhiyo joṣṭāram, śaśaman naraḥ svadāt svadhitis, ṛtuthādya devo devebhyo havyāvāṭ, vetv ājyasya hotar yaja"
  },
  {
    "reference": "MS_4,13.3",
    "page": "IV,202",
    "text": "vanaspatiḥ śamitā devo agniḥ svadantu havyaṃ madhunā ghṛtena"
  },
  {
    "reference": "MS_4,13.4",
    "page": "IV,203",
    "text": "tā enaṃ pravidvāṃsau śrapayataṃ yathāsya śrapaṇaṃ tathā"
  },
  {
    "reference": "MS_4,13.5",
    "page": "IV,203",
    "text": "brahma devakṛtam upahūtam, daivyā adhvaryavā upahūtā upahūtā manuṣyās, ya imaṃ yajñam avān ye ca yajñapatiṃ vardhān upahūte dyāvāpṛthivī pūrvaje ṛtāvarī devī devaputre upahūto 'yaṃ yajamānā uttarasyāṃ devayajyāyām upahūto bhūyasi haviḥkaraṇe divye dhāmann upahūtas, devā ma idaṃ havir juṣantām iti tasminn upahūtaḥ"
  },
  {
    "reference": "MS_4,13.6",
    "page": "IV,203",
    "text": "purūṇi hi tve puruvāra santy agne vasu vidhate rājani tve"
  },
  {
    "reference": "MS_4,13.7",
    "page": "IV,209",
    "text": "agne yad adya, iḍopahūtā"
  },
  {
    "reference": "MS_4,13.8",
    "page": "IV,209",
    "text": "devaṃ barhiḥ sudevaṃ devaiḥ syāt suvīraṃ vīrais, vastor vṛjyeta, aktoḥ prabhriyeta, aty anyān rāyā barhiṣmato madema vasuvane vasudheyasya vetu yaja devaṃ barhir vasuvane vasudheyasya vetu devīr dvāraḥ saṃghāte vīḍvīr yāmañ śithirā dhruvā devahūtau vatsa īm enās taruṇā āmimīyāt kumāro vā navajātas, mainā arvā reṇukakāṭaḥ praṇak, vasuvane vasudheyasya vyantu yaja devīr dvāras, vasuvane vasudheyasya vyantu devī uṣāsānaktādyāsmin yajñe prayaty ahvetām api nūnaṃ daivīr viśaḥ prāyāsiṣṭāṃ suprīte sudhite vasuvane vasudheyasya vītām, yaja devī uṣāsānaktā vasuvane vasudheyasya vītām, devī joṣṭrī vasudhitī yayor anyāghā dveṣāṃsi yūyavad ānyā vakṣad vasu vāryāṇi yajamānāya vasuvane vasudheyasya vītām, yaja devī joṣṭrī vasuvane vasudheyasya vītām, devī ūrjāhutī iṣam ūrjam anyā vakṣat sagdhiṃ sapītim anyā navena pūrvaṃ dayamānāḥ syāma purāṇena navam, tām ūrjam ūrjāhutī ūrjayamāne adhātām, vasuvane vasudheyasya vītām, yaja devī ūrjāhutī vasuvane vasudheyasya vītām, devā daivyā hotārā potārā neṣṭārā hatāghaśaṃsā ābharadvasū vasuvane vasudheyasya vītām, yaja devā daivyā hotārā vasuvane vasudheyasya vītām, devīs tisras tisro devīr iḍā sarasvatī bhāratī dyāṃ bhāraty ādityair aspṛkṣat sarasvatīmaṃ rudrair yajñam āvīt, ihaiveḍayā vasumatyā sadhamādaṃ madema vasuvane vasudheyasya vyantu yaja devīs tisras tisro devīs, vasuvane vasudheyasya vyantu devo narāśaṃsas triśīrṣā ṣaḍakṣaḥ śatam id enaṃ śitipṛṣṭhā ādadhati sahasramīṃ pravahanti mitrāvaruṇed asya hotram arhatas, bṛhaspatiḥ stotram aśvinādhvaryavam, vasuvane vasudheyasya vetu yaja devo narāśaṃsas, vasuvane vasudheyasya vetu devo vanaspatir varṣaprāvā ghṛtanirṇig dyām agreṇāspṛkṣat, āntarikṣaṃ madhyenāprāḥ pṛthivīm upareṇādṛṃhīt, vasuvane vasudheyasya vetu yaja devo vanaspatir vasuvane vasudheyasya vetu devaṃ barhir vāritīnāṃ nidhedhāsi pracyutīnām apracyutaṃ nikāmadharaṇaṃ puruṣaspārhaṃ yaśasvat, enā barhiṣānyā barhīṃṣy abhiṣyāma vasuvane vasudheyasya vetu yaja devaṃ barhir vāritīnām, vasuvane vasudheyasya vetu devo agniḥ sviṣṭakṛt, yaja devo agniḥ sviṣṭakṛt"
  },
  {
    "reference": "MS_4,13.9",
    "page": "IV,209",
    "text": "agnim adya hotāram avṛṇītāyaṃ yajamānaḥ pacan paktīḥ pacan puroḍāśaṃ gṛhṇann agnayā ājyaṃ gṛhṇant somāyājyaṃ badhnann indrāgnibhyāṃ chāgam, sūpasthā adya devo vanaspatir abhavad agnayā ājyena somāyājyenendrāgnibhyāṃ chāgena, aghastāṃ tam, medastaḥ pratipacata, agrabhīṣṭām avīvṛdhetāṃ puroḍāśena tvām adya ṛṣa ārṣeya ṛṣīṇāṃ napād avṛṇītāyaṃ yajamānas, bahubhyā ā saṃgatebhya eṣa me deveṣu vasu vāryāyakṣyatā iti tā yā devā devadānāny adus tāny asmā ā ca śāsvā ca gurasva, iṣitaś ca hotar asi bhadravācyāya preṣito mānuṣaḥ sūktavākāya sūktā brūhi, idaṃ dyāvāpṛthivī bhadram abhūt, ārdhma sūktavākam uta namovākam ṛdhyāsma sūktocyam agne tvaṃ sūktavāg asy upaśruti divas pṛthivyos, omanvatī te 'smin yajñe yajamāna dyāvāpṛthivī stām, śaṃgavī jīradānū atrasnū apravede asaṃbādhe urugavyūtī abhayaṃkṛtau vṛṣṭidyāvā rītyāpā śaṃbhuvau mayobhuvau, ūrjasvatī ca payasvatī ca sūpacaraṇā ca svadhicaraṇā ca tayor āvidi, agnir idaṃ havir ajuṣata, avīvṛdhata maho jyāyo 'kṛta soma idaṃ havir ajuṣata, avīvṛdhata maho jyāyo 'kṛta, indrāgnī idaṃ havir ajuṣetām avīvṛdhetām, maho jyāyo 'krātām, vanaspatir idaṃ havir ajuṣata, avīvṛdhata maho jyāyo 'kṛta devā ājyapā ājyam ajuṣanta, avīvṛdhanta maho jyāyo 'krata agnir hotreṇedaṃ havir ajuṣata, avīvṛdhata maho jyāyo 'kṛta, asyām ṛdhad dhotrāyāṃ devaṃgamāyām āśāste 'yaṃ yajamānas, āyur āśāste suprajāstvam āśāste viśvaṃ priyam āśāste yad anena haviṣāśāste tad aśyāt tad ṛdhyāt tad asmai devā rāsantām, tad agnir devo devebhyo vanutām, vayam agner mānuṣās, iṣṭaṃ ca vītaṃ ca, ubhe ca no dyāvāpṛthivī aṃhasas pātām eha gatir vāmasya, idaṃ namo devebhyaḥ"
  },
  {
    "reference": "MS_4,13.10",
    "page": "IV,214",
    "text": "havyavāḍ agnis, iḍopahūtā"
  },
  {
    "reference": "MS_4,14.1",
    "page": "IV,215",
    "text": "prajāpatiḥ prathamajā ṛtasya sahasradhāmā juṣatāṃ havir naḥ"
  },
  {
    "reference": "MS_4,14.2",
    "page": "IV,215",
    "text": "yajñena yajñam ayajanta devāḥ"
  },
  {
    "reference": "MS_4,14.3",
    "page": "IV,215",
    "text": "sarasvaty abhi no neṣi vasyas, idaṃ te havyam"
  },
  {
    "reference": "MS_4,14.4",
    "page": "IV,221",
    "text": "viṣṭambho divaḥ stīrṇaṃ barhiḥ"
  },
  {
    "reference": "MS_4,14.5",
    "page": "IV,221",
    "text": "riṇag rodhāṃsi kṛtrimāny eṣāṃ somasya tā madā indraś cakāra"
  },
  {
    "reference": "MS_4,14.6",
    "page": "IV,224",
    "text": "yā oṣadhayas, aśvāvatīm oṣadhīr iti mātaras, ati viśvāḥ pariṣṭhās, yad oṣadhayaḥ saṃgachante, anyā vo anyām"
  },
  {
    "reference": "MS_4,14.7",
    "page": "IV,225",
    "text": "pārāvataghnīm avase suvṛktibhiḥ sarasvatīm āvivāsema dhītibhiḥ"
  },
  {
    "reference": "MS_4,14.8",
    "page": "IV,227",
    "text": "dasyuhanaṃ pūrbhidam indra satyam asmabhyaṃ citraṃ vṛṣaṇaṃ rayiṃ dāḥ"
  },
  {
    "reference": "MS_4,14.9",
    "page": "IV,229",
    "text": "mūrdhānaṃ divaḥ pṛṣṭo divi vaiśvānarasya sumatau syāma tvam agne śociṣā śośucānas, agniḥ prātaḥ savanāt, viśvaṃ vivyāca"
  },
  {
    "reference": "MS_4,14.10",
    "page": "IV,232",
    "text": "pra bāhavā"
  },
  {
    "reference": "MS_4,14.11",
    "page": "IV,234",
    "text": "vaiśvānaraṃ bibhratī bhūmir agnim indra ṛṣabhā draviṇaṃ no dadhātu"
  },
  {
    "reference": "MS_4,14.12",
    "page": "IV,234",
    "text": "sa no haviḥ pratigṛbhṇātu rātaye devānāṃ devo nidhipā no avyāt"
  },
  {
    "reference": "MS_4,14.13",
    "page": "IV,237",
    "text": "saṃ vajreṇābhinad vṛtram indraḥ pra svāṃ matim atirañ śāśadānaḥ"
  },
  {
    "reference": "MS_4,14.14",
    "page": "IV,239",
    "text": "yadā cariṣṇū mithunā abhūtām ād it prāpaśyan bhuvanāni viśvā"
  },
  {
    "reference": "MS_4,14.15",
    "page": "IV,240",
    "text": "tvaṃ devānām asi yahva hotā sa enān yakṣīṣito yajīyān"
  },
  {
    "reference": "MS_4,14.16",
    "page": "IV,240",
    "text": "aṣṭrāṃ pūṣā śithirām udvarīvṛjat saṃcakṣāṇo bhuvanā deva īyate"
  },
  {
    "reference": "MS_4,14.17",
    "page": "IV,246",
    "text": "tvaṣṭā sudatro vidadhātu rāyo 'nu no mārṣṭu tanvo yad viriṣṭam"
  },
  {
    "reference": "MS_4,14.18",
    "page": "IV,249",
    "text": "rakṣā ca no maghonaḥ pāhi sūrīn rāye ca naḥ svapatyā iṣe dhāḥ"
  }
]