[
  {
    "book": "1",
    "hymn": "1",
    "verse": "1",
    "text_sa": "yé triṣaptā́ḥ pariyánti víśvā rūpā́ṇi bíbhrataḥ | vācás pátir bálā téṣāṃ tanvò adyá dadhātu me ||1||"
  },
  {
    "book": "1",
    "hymn": "1",
    "verse": "2",
    "text_sa": "púnar éhi vacas pate devéna mánasā sahá | vásoṣ pate ní ramaya máyy evā́stu máyi śrutám ||2||"
  },
  {
    "book": "1",
    "hymn": "1",
    "verse": "3",
    "text_sa": "iháivā́bhí ví tanūbhé ā́rtnī iva jyáyā | vācás pátir ní yachatu máyy evā́stu máyi śrutám ||3||"
  },
  {
    "book": "1",
    "hymn": "1",
    "verse": "4",
    "text_sa": "úpahūto vācás pátir úpāsmā́n vācáspátir hvayatām | sáṃ śruténa gamemahi mā́ śruténa ví rādhiṣi ||4||"
  },
  {
    "book": "1",
    "hymn": "2",
    "verse": "1",
    "text_sa": "vidmā́ śarásya pitáraṃ parjányaṃ bhū́ridhāyasam | vidmó ṣv àsya mātáraṃ pr̥thivī́ṃ bhū́rivarpasam ||1||"
  },
  {
    "book": "1",
    "hymn": "2",
    "verse": "2",
    "text_sa": "jyā̀ke pári ṇo namā́śmānaṃ tanvàṃ kr̥dhi | vīḍúr várīyó 'rātīr ápa dvéṣāṃsy ā́ kr̥dhi ||2||"
  },
  {
    "book": "1",
    "hymn": "2",
    "verse": "3",
    "text_sa": "vr̥kṣáṃ yád gā́vaḥ pariṣasvajānā́ anusphuráṃ śaráṃ árcanty r̥bhúm | śárum asmád yāvaya didyúm indra ||3||"
  },
  {
    "book": "1",
    "hymn": "2",
    "verse": "4",
    "text_sa": "yáthā dyā́ṃ ca pr̥thivī́ṃ cāntás tíṣṭhati téjanam | evā́ rógaṃ cāsrāváṃ cāntás tiṣṭhatu múñja ít ||4||"
  },
  {
    "book": "1",
    "hymn": "3",
    "verse": "1",
    "text_sa": "vidmā́ śarásya pitáraṃ parjányaṃ śatávr̥ṣṇyaṃ | ténā te tanvè śáṃ karaṃ pr̥thivyā́ṃ te niṣécanaṃ bahíṣ ṭe astu bā́l íti ||1||"
  },
  {
    "book": "1",
    "hymn": "3",
    "verse": "2",
    "text_sa": "vidmā́ śarásya pitáraṃ mitráṃ śatávr̥ṣṇyaṃ | ténā te tanvè śáṃ karaṃ pr̥thivyā́ṃ te niṣécanaṃ bahíṣ ṭe astu bā́l íti ||2||"
  },
  {
    "book": "1",
    "hymn": "3",
    "verse": "3",
    "text_sa": "vidmā́ śarásya pitáraṃ váruṇaṃ śatávr̥ṣṇyaṃ | ténā te tanvè śáṃ karaṃ pr̥thivyā́ṃ te niṣécanaṃ bahíṣ ṭe astu bā́l íti ||3||"
  },
  {
    "book": "1",
    "hymn": "3",
    "verse": "4",
    "text_sa": "vidmā́ śarásya pitáraṃ candráṃ śatávr̥ṣṇyaṃ | ténā te tanvè śáṃ karaṃ pr̥thivyā́ṃ te niṣécanaṃ bahíṣ ṭe astu bā́l íti ||4||"
  },
  {
    "book": "1",
    "hymn": "3",
    "verse": "5",
    "text_sa": "vidmā́ śarásya pitáraṃ sū́ryaṃ śatávr̥ṣṇyaṃ | ténā te tanvè śáṃ karaṃ pr̥thivyā́ṃ te niṣécanaṃ bahíṣ ṭe astu bā́l íti ||5||"
  },
  {
    "book": "1",
    "hymn": "3",
    "verse": "6",
    "text_sa": "yád āntréṣu gavīnyór yád vastā́v ádhi sáṃśritam | evā́ te mū́traṃ mucyatāṃ bahír bā́l íti sarvakám ||6||"
  },
  {
    "book": "1",
    "hymn": "3",
    "verse": "7",
    "text_sa": "prá te bhinadmi méhanaṃ vártraṃ veśantyā́ iva | evā́ te mū́traṃ mucyatāṃ bahír bā́l íti sarvakám ||7||"
  },
  {
    "book": "1",
    "hymn": "3",
    "verse": "8",
    "text_sa": "víṣitaṃ te vastibiláṃ samudrásyodadhér iva | evā́ te mū́traṃ mucyatāṃ bahír bā́l íti sarvakám ||8||"
  },
  {
    "book": "1",
    "hymn": "3",
    "verse": "9",
    "text_sa": "yátheṣukā́ parā́patad ávasr̥ṣṭā́dhi dhánvanaḥ | evā́ te mū́traṃ mucyatāṃ bahir bā́l íti sarvakám ||9||"
  },
  {
    "book": "1",
    "hymn": "4",
    "verse": "1",
    "text_sa": "ambáyo yanty ádhvabhir jāmáyo adhvarīyatā́m | pr̥ñcatī́r mádhunā páyaḥ ||1||"
  },
  {
    "book": "1",
    "hymn": "4",
    "verse": "2",
    "text_sa": "amū́r yā́ úpa sū́rye yā́bhir vā sū́ryaḥ sahá | tā́ no hinvantv adhvarám ||2||"
  },
  {
    "book": "1",
    "hymn": "4",
    "verse": "3",
    "text_sa": "apó devī́r úpa hvaye yátra gā́vaḥ píbanti naḥ | síndhubhyaḥ kártvaṃ havíḥ ||3||"
  },
  {
    "book": "1",
    "hymn": "4",
    "verse": "4",
    "text_sa": "apsv àntár amŕ̥tam apsú bheṣajám | apā́m utá práśastibhir áśvā bhávatha vājíno gā́vo bhavatha vājínīḥ ||4||"
  },
  {
    "book": "1",
    "hymn": "5",
    "verse": "1",
    "text_sa": "ā́po hí ṣṭhā́ mayobhúvas tā́ na ūrjé dadhātana | mahé ráṇāya cákṣase ||1||"
  },
  {
    "book": "1",
    "hymn": "5",
    "verse": "2",
    "text_sa": "yó vaḥ śivátamo rásas tásya bhājayatehá naḥ | uśatī́r iva mātáraḥ ||2||"
  },
  {
    "book": "1",
    "hymn": "5",
    "verse": "3",
    "text_sa": "tásmā áraṃ gamāma vo yásya kṣáyāya jínvatha | ā́po janáyathā ca naḥ ||3||"
  },
  {
    "book": "1",
    "hymn": "5",
    "verse": "4",
    "text_sa": "ī́śānā vā́ryāṇāṃ kṣáyantīś carṣaṇīnā́m | apó yācāmi bheṣajám ||4||"
  },
  {
    "book": "1",
    "hymn": "6",
    "verse": "1",
    "text_sa": "śáṃ no devī́r abhíṣṭaya ā́po bhavantu pītáye | śáṃ yór abhí sravantu naḥ ||1||"
  },
  {
    "book": "1",
    "hymn": "6",
    "verse": "2",
    "text_sa": "apsú me sómo abravīd antár víśvāni bheṣajā́ | agníṃ ca viśváśaṃbhuvam ||2||"
  },
  {
    "book": "1",
    "hymn": "6",
    "verse": "3",
    "text_sa": "ā́paḥ pr̥ṇītá bheṣajáṃ várūthaṃ tanvè máma | jyók ca sū́ryaṃ dr̥śé ||3||"
  },
  {
    "book": "1",
    "hymn": "6",
    "verse": "4",
    "text_sa": "śáṃ na ā́po dhanvanyā̀ḥ śám u santv anūpyā̀ḥ | śáṃ naḥ khanitrímā ā́paḥ śám u yā́ḥ kumbhá ā́bhr̥tāḥ | śivā́ naḥ santu vā́rṣikīḥ ||4||"
  },
  {
    "book": "1",
    "hymn": "7",
    "verse": "1",
    "text_sa": "stuvānám agna ā́ vaha yātudhā́naṃ kimīdínam | tváṃ hí deva vanditó hantā́ dásyor babhū́vitha ||1||"
  },
  {
    "book": "1",
    "hymn": "7",
    "verse": "2",
    "text_sa": "ā́jyasya parameṣṭhin jā́tavedas tánūvaśin | ágne taulásya prā́śāna yātudhā́nān ví lāpaya ||2||"
  },
  {
    "book": "1",
    "hymn": "7",
    "verse": "3",
    "text_sa": "ví lapantu yātudhā́nā attríṇo yé kimīdínaḥ | áthedám agne no havír índraś ca práti haryatam ||3||"
  },
  {
    "book": "1",
    "hymn": "7",
    "verse": "4",
    "text_sa": "agníḥ pū́rva ā́ rabhatāṃ préndro nudatu bāhumā́n | brávītu sárvo yātumā́n ayám asmī́ty étya ||4||"
  },
  {
    "book": "1",
    "hymn": "7",
    "verse": "5",
    "text_sa": "páśyāma te vīryàṃ jātavedaḥ prá ṇo brūhi yātudhā́nān nr̥cakṣaḥ | tváyā sárve páritaptāḥ purástāt tá ā́ yantu prabruvāṇā́ úpedám ||5||"
  },
  {
    "book": "1",
    "hymn": "7",
    "verse": "6",
    "text_sa": "ā́ rabhasva jātavedo 'smā́kā́rthāya jajñiṣe | dūtó no agne bhūtvā́ yātudhā́nān ví lāpaya ||6||"
  },
  {
    "book": "1",
    "hymn": "7",
    "verse": "7",
    "text_sa": "tvám agne yātudhā́nān úpabaddhām̐ ihā́ vaha | áthaiṣām índro vájreṇā́pi śīrṣā́ṇi vr̥ścatu ||7||"
  },
  {
    "book": "1",
    "hymn": "8",
    "verse": "1",
    "text_sa": "idáṃ havír yātudhā́nān nādī́ phénam ivā́ vahat | yá idáṃ strī́ púmān ákar ihá sá stuvatāṃ jánaḥ ||1||"
  },
  {
    "book": "1",
    "hymn": "8",
    "verse": "2",
    "text_sa": "ayáṃ stuvāná ā́gamad imáṃ sma práti haryata | bŕ̥haspate váśe labdhvā́gnīṣomā ví vidhyatam ||2||"
  },
  {
    "book": "1",
    "hymn": "8",
    "verse": "3",
    "text_sa": "yātudhā́nasya somapa jahí prajā́ṃ náyasva ca | ní stuvānásya pātaya páram ákṣy utā́varam ||3||"
  },
  {
    "book": "1",
    "hymn": "8",
    "verse": "4",
    "text_sa": "yátraiṣām agne jánimāni véttha gúhā satā́m attríṇāṃ jātavedaḥ | tā́ṃs tváṃ bráhmaṇā vāvr̥dhānó jahy èṣāṃ śatatárham agne ||4||"
  },
  {
    "book": "1",
    "hymn": "9",
    "verse": "1",
    "text_sa": "asmín vásu vásavo dhārayantv índraḥ pūṣā́ váruṇo mitró agníḥ | imám ādityā́ utá víśve ca devā́ úttarasmin jyótiṣi dhārayantu ||1||"
  },
  {
    "book": "1",
    "hymn": "9",
    "verse": "2",
    "text_sa": "asyá devāḥ pradíśi jyótir astu sū́ryo agnír utá vā híraṇyam | sapátnā asmád ádhare bhavantūttamáṃ nā́kam ádhi rohayemám ||2||"
  },
  {
    "book": "1",
    "hymn": "9",
    "verse": "3",
    "text_sa": "yénéndrāya samábharaḥ páyāṃsy uttaména bráhmaṇā jātavedaḥ | téna tvám agna ihá vardhayemáṃ sajātā́nāṃ śráiṣṭhya ā́ dhehy enam ||3||"
  },
  {
    "book": "1",
    "hymn": "9",
    "verse": "4",
    "text_sa": "áiṣāṃ yajñám utá várco dade 'háṃ rāyás póṣam utá cittā́ny agne | sapátnā asmád ádhare bhavantūttamáṃ nā́kam ádhi rohayemám ||4||"
  },
  {
    "book": "1",
    "hymn": "10",
    "verse": "1",
    "text_sa": "ayáṃ devā́nām ásuro ví rājati váśā hí satyā́ váruṇasya rā́jñaḥ | tátas pári bráhmaṇā śā́śadāna ugrásya manyór úd imáṃ nayāmi ||1||"
  },
  {
    "book": "1",
    "hymn": "10",
    "verse": "2",
    "text_sa": "námas te rajan varuṇāstu manyáve víśvaṃ hy ùgra nicikéṣi drugdhám | sahásram anyā́n prá suvāmi sākáṃ śatáṃ jīvāti śarádas távāyám ||2||"
  },
  {
    "book": "1",
    "hymn": "10",
    "verse": "3",
    "text_sa": "yád uvákthā́nr̥tam jihváyā vr̥jináṃ bahú | rā́jñas tvā satyádharmaṇo muñcā́mi váruṇād ahám ||3||"
  },
  {
    "book": "1",
    "hymn": "10",
    "verse": "4",
    "text_sa": "muñcā́mi tvā vaiśvānarā́d arṇavā́n mahatás pári | sajātā́n ugrehā́ vada bráhma cā́pa cikīhi naḥ ||4||"
  },
  {
    "book": "1",
    "hymn": "11",
    "verse": "1",
    "text_sa": "váṣaṭ te pūṣann asmínt sū́tāv aryamā́ hótā kr̥ṇotu vedhā́ḥ | sísratāṃ nā́ry r̥táprajātā ví párvāṇi jihatāṃ sūtavā́ u ||1||"
  },
  {
    "book": "1",
    "hymn": "11",
    "verse": "2",
    "text_sa": "cátasro diváḥ pradíśaś cátasro bhū́myā utá | devā́ gárbhaṃ sám airayan táṃ vy ū̀rṇuvantu sū́tave ||2||"
  },
  {
    "book": "1",
    "hymn": "11",
    "verse": "3",
    "text_sa": "sūṣā́ vy ūrṇotu ví yóniṃ hāpayāmasi | śratháyā sūṣaṇe tvám áva tváṃ biṣkale sr̥ja ||3||"
  },
  {
    "book": "1",
    "hymn": "11",
    "verse": "4",
    "text_sa": "néva māṃsé ná pī́vasi néva majjásv ā́hatam | ávaitu pŕ̥śni śévalaṃ śúne jarā́yv áttavé 'va jarā́yu padyatām ||4||"
  },
  {
    "book": "1",
    "hymn": "11",
    "verse": "5",
    "text_sa": "ví te bhinadmi méhanaṃ ví yóniṃ ví gavī́nike | ví mātáraṃ ca putráṃ ca ví kumāráṃ jarā́yuṇā́va jarā́yu padyatām ||5||"
  },
  {
    "book": "1",
    "hymn": "11",
    "verse": "6",
    "text_sa": "yáthā vā́to yáthā máno yáthā pátanti pakṣíṇaḥ | evā́ tváṃ daśamāsya sākáṃ jarā́yuṇā patā́va jarā́yu padyatām ||6||"
  },
  {
    "book": "1",
    "hymn": "12",
    "verse": "1",
    "text_sa": "jarāyujáḥ prathamá usríyo vŕ̥ṣā vātābhrajā́ stanáyann eti vr̥ṣṭyā́ | sá no mr̥ḍāti tanvà r̥jugó ruján yá ékam ójas tredhā́ vicakramé ||1||"
  },
  {
    "book": "1",
    "hymn": "12",
    "verse": "2",
    "text_sa": "áṅgeaṅge śocíṣā śiśriyāṇáṃ namasyántas tvā havíṣā vidhema | aṅkā́nt samaṅkā́n havíṣā vidhema yó ágrabhīt párvāsyā grábhītā ||2||"
  },
  {
    "book": "1",
    "hymn": "12",
    "verse": "3",
    "text_sa": "muñcá śīrṣaktyā́ utá kāsá enaṃ páruṣparur āvivéśā yó asya | yó abhrajā́ vātajā́ yáś ca śúṣmo vánaspátīnt sacatāṃ párvatāṃś ca ||3||"
  },
  {
    "book": "1",
    "hymn": "12",
    "verse": "4",
    "text_sa": "śáṃ me párasmai gā́trāya śám astv ávarāya me | śáṃ me catúrbhyo áṅgebhyaḥ śám astu tanvè máma ||4||"
  },
  {
    "book": "1",
    "hymn": "13",
    "verse": "1",
    "text_sa": "námas te astu vidyúte námas te stanayitnáve | námas te astv áśmane yénā dūḍā́śe ásyasi ||1||"
  },
  {
    "book": "1",
    "hymn": "13",
    "verse": "2",
    "text_sa": "námas te pravato napād yátas tápaḥ samū́hasi | mr̥ḍáyā nas tanū́bhyo máyas tokébhyas kr̥dhi ||2||"
  },
  {
    "book": "1",
    "hymn": "13",
    "verse": "3",
    "text_sa": "právato napān náma evā́stu túbhyaṃ námas te hetáye tápuṣe ca kr̥ṇmaḥ | vidmá te dhā́ma paramáṃ gúhā yát samudré antár níhitāsi nā́bhiḥ ||3||"
  },
  {
    "book": "1",
    "hymn": "13",
    "verse": "4",
    "text_sa": "yā́ṃ tvā devā́ ásr̥janta víśva íṣuṃ kr̥ṇvānā́ ásanāya dhr̥ṣṇúm | sā́ no mr̥ḍa vidáthe gr̥ṇānā́ tásyai te námo astu devi ||4||"
  },
  {
    "book": "1",
    "hymn": "14",
    "verse": "1",
    "text_sa": "bhágam asyā várca ā́diṣy ádhi vr̥kṣā́d iva srájam | mahā́budhna iva párvato jyók pitŕ̥ṣv āstām ||1||"
  },
  {
    "book": "1",
    "hymn": "14",
    "verse": "2",
    "text_sa": "eṣā́ te rājan kanyā̀ vadhū́r ní dhūyatām yama | sā́ mātúr badhyatāṃ gr̥hé 'tho bhrā́tur átho pitúḥ ||2||"
  },
  {
    "book": "1",
    "hymn": "14",
    "verse": "3",
    "text_sa": "eṣā́ te kulapā́ rājan tā́m u te pári dadmasi | jyók pitŕ̥ṣv āsātā ā́ śīrṣṇáḥ śamópyāt ||3||"
  },
  {
    "book": "1",
    "hymn": "14",
    "verse": "4",
    "text_sa": "ásitasya te bráhmaṇā kaśyápasya gáyasya ca | antaḥkośám iva jāmáyó 'pi nahyāmi te bhágam ||4 ||"
  },
  {
    "book": "1",
    "hymn": "15",
    "verse": "1",
    "text_sa": "sáṃ sáṃ sravantu síndhavaḥ sáṃ vā́tāḥ sáṃ patatríṇaḥ | imáṃ yajñáṃ pradívo me juṣantāṃ saṃsrāvyèṇa havíṣā juhomi ||1||"
  },
  {
    "book": "1",
    "hymn": "15",
    "verse": "2",
    "text_sa": "iháivá hávam ā́ yāta ma ihá saṃsrāvaṇā utémáṃ vardhayatā giraḥ | iháitu sárvo yáḥ paśúr asmín tiṣṭhatu yā́ rayíḥ ||2||"
  },
  {
    "book": "1",
    "hymn": "15",
    "verse": "3",
    "text_sa": "yé nadī́nāṃ saṃsrávanty útsāsaḥ sádam ákṣitāḥ | tébhir me sárvaiḥ saṃsrāváir dhánaṃ sáṃ srāvayāmasi ||3||"
  },
  {
    "book": "1",
    "hymn": "15",
    "verse": "4",
    "text_sa": "yé sarpíṣaḥ saṃsrávanti kṣīrásya codakásya ca tébhir me sárvaiḥ saṃsrāváir dhánaṃ sáṃ srāvayāmasi ||4||"
  },
  {
    "book": "1",
    "hymn": "16",
    "verse": "1",
    "text_sa": "yé 'māvāsyā̀ṃ rā́trim udásthur vrājám attríṇaḥ | agnís turī́yo yātuhā́ só asmábhyam ádhi bravat ||1||"
  },
  {
    "book": "1",
    "hymn": "16",
    "verse": "2",
    "text_sa": "sī́sāyā́dhy āha váruṇaḥ sī́sāyāgnír úpāvati | sī́saṃ ma índraḥ prā́yachat tád aṅgá yātucā́tanam ||2||"
  },
  {
    "book": "1",
    "hymn": "16",
    "verse": "3",
    "text_sa": "idáṃ víṣkandhaṃ sahata idáṃ bādhate attríṇaḥ | anéna víśvā sasahe yā́ jātā́ni piśācyā́ḥ ||3||"
  },
  {
    "book": "1",
    "hymn": "16",
    "verse": "4",
    "text_sa": "yádi no gā́ṃ háṃsi yády áśvaṃ yádi pū́ruṣam | táṃ tvā sī́sena vidhyāmo yáthā nó 'so ávīrahā ||4||"
  },
  {
    "book": "1",
    "hymn": "17",
    "verse": "1",
    "text_sa": "amū́r yā́ yánti yoṣíto hirā́ lóhitavāsasaḥ | abhrā́tara iva jāmáyas tíṣṭhantu hatávarcasaḥ ||1||"
  },
  {
    "book": "1",
    "hymn": "17",
    "verse": "2",
    "text_sa": "tíṣṭhāvare tíṣṭha para utá tváṃ tiṣṭha madhyame | kaniṣṭhikā́ ca tíṣṭhati tiṣṭhād íd dhamánir mahī́ ||2||"
  },
  {
    "book": "1",
    "hymn": "17",
    "verse": "3",
    "text_sa": "śatásya dhamánīnāṃ sahásrasya hirā́ṇām | ásthur ín madhyamā́ imā́ḥ sākám ántā araṃsata ||3||"
  },
  {
    "book": "1",
    "hymn": "17",
    "verse": "4",
    "text_sa": "pári vaḥ síkatāvatī dhanū́r br̥haty àkramīt | tíṣṭhateláyatā sú kam ||4||"
  },
  {
    "book": "1",
    "hymn": "18",
    "verse": "1",
    "text_sa": "nír lakṣmyàṃ lalāmyàṃ nír árātiṃ suvāmasi | átha yā́ bhadrā́ tā́ni naḥ prajā́yā árātiṃ nayāmasi ||1||"
  },
  {
    "book": "1",
    "hymn": "18",
    "verse": "2",
    "text_sa": "nír áraṇiṃ savitā́ sāviṣak padór nír hástayor váruṇo mitró aryamā́ | nír asmábhyam ánumatī rárāṇā prémā́ṃ devā́ asāviṣuḥ sáubhagāya ||2||"
  },
  {
    "book": "1",
    "hymn": "18",
    "verse": "3",
    "text_sa": "yát ta ātmáni tanvā̀ṃ ghorám ásti yád vā kéśeṣu praticákṣaṇe vā | sárvaṃ tád vācā́pa hanmo vayáṃ devás tvā savitā́ sūdayatu ||3||"
  },
  {
    "book": "1",
    "hymn": "18",
    "verse": "4",
    "text_sa": "ríśyapadīṃ vŕ̥ṣadatīṃ goṣedhā́ṃ vidhamā́m utá | vilīḍhyàṃ lalāmyàṃ tā́ asmán nāśayāmasi ||4||"
  },
  {
    "book": "1",
    "hymn": "19",
    "verse": "1",
    "text_sa": "mā́ no vidan vivyādhíno mó abhivyādhíno vidan | ārā́c charavyā̀ asmád víṣūcīr indra pātaya ||1||"
  },
  {
    "book": "1",
    "hymn": "19",
    "verse": "2",
    "text_sa": "víṣvañco asmác cháravaḥ patantu yé astā́ yé cāsyā̀ḥ | daivīr manuṣyesavo mámāmitrān ví vidhyata ||2||"
  },
  {
    "book": "1",
    "hymn": "19",
    "verse": "3",
    "text_sa": "yó naḥ svó yó áraṇaḥ sajātá utá níṣṭyo yó asmā́m̐ abhidā́sati | rudráḥ śaravyàyaitā́n mámāmítrān ví vidhyatu ||3||"
  },
  {
    "book": "1",
    "hymn": "19",
    "verse": "4",
    "text_sa": "yáḥ sapátno yó 'sapatno yáś ca dviṣán chápāti naḥ | devā́s táṃ sárve dhūrvantu bráhma várma mámā́ntaram ||4||"
  },
  {
    "book": "1",
    "hymn": "20",
    "verse": "1",
    "text_sa": "ádārasr̥d bhavatu deva somāsmín yajñé maruto mr̥ḍátā naḥ | mā́ no vidad abhibhā́ mó áśastir mā́ no vidad vr̥jinā́ dvéṣyā yā́ ||1||"
  },
  {
    "book": "1",
    "hymn": "20",
    "verse": "2",
    "text_sa": "yó adyá sényo vadhó 'ghāyū́nām udī́rate | yuváṃ táṃ mitrāvaruṇāv asmád yāvayataṃ pári ||2||"
  },
  {
    "book": "1",
    "hymn": "20",
    "verse": "3",
    "text_sa": "itáś ca yád amútaś ca yád vadháṃ varuṇa yāvaya | ví mahác chárma yacha várīyo yāvayā vadhám ||3||"
  },
  {
    "book": "1",
    "hymn": "20",
    "verse": "4",
    "text_sa": "śāsá itthā́ mahā́m̐ asy amitrasāhó astr̥táḥ | ná yásya hanyáte sákhā ná jīyáte kadā́ caná ||4||"
  },
  {
    "book": "1",
    "hymn": "21",
    "verse": "1",
    "text_sa": "svastidā́ viśā́ṃ pátir vr̥trahā́ vimr̥dhó vaśī́ | vŕ̥ṣéndraḥ purá etu náḥ somapā́ abhayaṃkaráḥ ||1||"
  },
  {
    "book": "1",
    "hymn": "21",
    "verse": "2",
    "text_sa": "ví na índra mŕ̥dho jahi nīcā́ yacha pr̥tanyatáḥ | adhamáṃ gamayā támo yó asmā́m̐ abhidā́sati ||2||"
  },
  {
    "book": "1",
    "hymn": "21",
    "verse": "3",
    "text_sa": "ví rákṣo ví mŕ̥dho jahi ví vr̥trásya hánū ruja | ví manyúm indra vr̥trahann amítrasyābhidā́sataḥ ||3||"
  },
  {
    "book": "1",
    "hymn": "21",
    "verse": "4",
    "text_sa": "ápendra dviṣató máno 'pa jíjyāsato vadhám | ví mahác chárma yacha várīyo yāvayā vadhám ||4||"
  },
  {
    "book": "1",
    "hymn": "22",
    "verse": "1",
    "text_sa": "ánu sū́ryam úd ayatāṃ hr̥ddyotó harimā́ ca te | gó róhitasya várṇena téna tvā pári dadhmasi ||1||"
  },
  {
    "book": "1",
    "hymn": "22",
    "verse": "2",
    "text_sa": "pári tvā róhitair várṇair dīrghāyutvā́ya dadhmasi | yáthāyám arapā́ ásad átho áharito bhúvat ||2||"
  },
  {
    "book": "1",
    "hymn": "22",
    "verse": "3",
    "text_sa": "yā́ róhiṇīr devatyā̀ gā́vo yā́ utá róhiṇīḥ | rūpáṃrūpaṃ váyovayas tā́bhiṣ ṭvā pári dadhmasi ||3||"
  },
  {
    "book": "1",
    "hymn": "22",
    "verse": "4",
    "text_sa": "śúkeṣu te harimā́ṇaṃ ropaṇā́kāsu dadhmasi | átho hā́ridraveṣu te harimā́ṇaṃ ní dadhmasi ||4||"
  },
  {
    "book": "1",
    "hymn": "23",
    "verse": "1",
    "text_sa": "naktaṃjātā́si oṣadhe rā́me kŕ̥ṣṇe ásikni ca | idáṃ rajani rajaya kilā́saṃ palitáṃ ca yát ||1||"
  },
  {
    "book": "1",
    "hymn": "23",
    "verse": "2",
    "text_sa": "kilā́saṃ ca palitáṃ ca nír itó nāśayā pŕ̥ṣat | ā́ tvā svó viśatāṃ várṇaḥ párā śuklā́ni pātaya ||2||"
  },
  {
    "book": "1",
    "hymn": "23",
    "verse": "3",
    "text_sa": "ásitaṃ te praláyanam āsthā́nam ásitaṃ táva | ásiknī asy oṣadhe nír itó nāśayā pŕ̥ṣat ||3||"
  },
  {
    "book": "1",
    "hymn": "23",
    "verse": "4",
    "text_sa": "asthijásya kilā́sasya tanūjásya ca yát tvací | dū́ṣyā kr̥tásya bráhmaṇā lákṣma śvetám anīnaśam ||4||"
  },
  {
    "book": "1",
    "hymn": "24",
    "verse": "1",
    "text_sa": "suparṇó jātáḥ prathamás tásya tváṃ pittám āsitha | tád āsurī́ yudhā́ jitā́ rūpáṃ cakre vánaspátīn ||1||"
  },
  {
    "book": "1",
    "hymn": "24",
    "verse": "2",
    "text_sa": "āsurī́ cakre prathamédáṃ kilāsabheṣajám idáṃ kilāsanā́śanam | ánīnaśat kilā́saṃ sárūpām akarat tvácam ||2||"
  },
  {
    "book": "1",
    "hymn": "24",
    "verse": "3",
    "text_sa": "sárūpā nā́ma te mātā́ sárūpo nā́ma te pitā́ | sarūpakŕ̥t tvám oṣadhe sā́ sárūpam idáṃ kr̥dhi ||3||"
  },
  {
    "book": "1",
    "hymn": "24",
    "verse": "4",
    "text_sa": "śyāmā́ sarūpaṃkáraṇī pr̥thivyā́ ádhy údbhr̥tā | idám ū ṣu prá sādhaya púnā rūpā́ṇi kalpaya ||4||"
  },
  {
    "book": "1",
    "hymn": "25",
    "verse": "1",
    "text_sa": "yád agnír ā́po ádahat pravíśya yátrā́kr̥ṇvan dharmadhŕ̥to námāṃsi | tátra ta āhuḥ paramáṃ janítraṃ sá naḥ saṃvidvā́n pári vr̥ṅgdhi takman ||1||"
  },
  {
    "book": "1",
    "hymn": "25",
    "verse": "2",
    "text_sa": "yády arcír yádi vā́si śocíḥ śakalyeṣí yádi vā te janítram | hrū́ḍur nā́māsi haritasya deva sá naḥ saṃvidvā́n pári vr̥ṅgdhi takman ||2||"
  },
  {
    "book": "1",
    "hymn": "25",
    "verse": "3",
    "text_sa": "yádi śokó yádi vābhiśokó yádi vā rā́jño váruṇasyā́si putráḥ | hrū́ḍur nā́māsi haritasya deva sá naḥ saṃvidvā́n pári vr̥ṅgdhi takman ||3||"
  },
  {
    "book": "1",
    "hymn": "25",
    "verse": "4",
    "text_sa": "námaḥ śītā́ya takmáne námo rūrā́ya śocíṣe kr̥ṇomi | yó anyedyúr ubhayadyúr abhyéti tŕ̥tīyakāya námo astu takmáne ||4||"
  },
  {
    "book": "1",
    "hymn": "26",
    "verse": "1",
    "text_sa": "ārè 'sā̀v asmád astu hetír devāso asat | āré áśmā yám ásyatha ||1||"
  },
  {
    "book": "1",
    "hymn": "26",
    "verse": "2",
    "text_sa": "sákhāsā́v asmábhyam astu rātíḥ sákhéndro bhágaḥ | savitā́ citrárādhāḥ ||2||"
  },
  {
    "book": "1",
    "hymn": "26",
    "verse": "3",
    "text_sa": "yūyám naḥ pravato napān márutaḥ sū́ryatvacasaḥ | śárma yachatha sapráthāḥ ||3||"
  },
  {
    "book": "1",
    "hymn": "26",
    "verse": "4",
    "text_sa": "suṣūdáta mr̥ḍáta mr̥ḍáyā nas tanū́bhyo | máyas tokébhyas kr̥dhí ||4||"
  },
  {
    "book": "1",
    "hymn": "27",
    "verse": "1",
    "text_sa": "amū́ḥ pāré pr̥dākvàs triṣaptā́ nírjarāyavaḥ | tā́sām jarā́yubhir vayám akṣyā̀v ápi vyayāmasy aghāyóḥ paripanthínaḥ ||1||"
  },
  {
    "book": "1",
    "hymn": "27",
    "verse": "2",
    "text_sa": "víṣūcy etu kr̥ntatī́ pínākam iva bíbhratī | víṣvak punarbhúvā mánó 'samr̥ddhā aghāyávaḥ ||2||"
  },
  {
    "book": "1",
    "hymn": "27",
    "verse": "3",
    "text_sa": "ná bahávaḥ sám aśakan nā́rbhakā́ abhí dādhr̥ṣuḥ | veṇór ádgā ivābhító 'samr̥ddhā aghāyávaḥ ||3||"
  },
  {
    "book": "1",
    "hymn": "27",
    "verse": "4",
    "text_sa": "prétaṃ pādau prá sphurataṃ váhataṃ pr̥ṇató gr̥hā́n | indrāny ètu prathamā́jītā́muṣitā puráḥ ||4||"
  },
  {
    "book": "1",
    "hymn": "28",
    "verse": "1",
    "text_sa": "úpa prā́gād devó agnī́ rakṣohā́mīvacā́tanaḥ | dáhann ápa dvayāvíno yātudhā́nān kimīdínaḥ ||1||"
  },
  {
    "book": "1",
    "hymn": "28",
    "verse": "2",
    "text_sa": "práti daha yātudhā́nān práti deva kimīdínaḥ | pratī́cīḥ kr̥ṣṇavartane sáṃ daha yātudhānyàḥ ||2||"
  },
  {
    "book": "1",
    "hymn": "28",
    "verse": "3",
    "text_sa": "yā́ śaśā́pa śápanena yā́gháṃ mū́ram ādadhé | yā́ rásasya háraṇāya jātám ārebhé tokám attu sā́ ||3||"
  },
  {
    "book": "1",
    "hymn": "28",
    "verse": "4",
    "text_sa": "putrám attu yātudhānī́ḥ svásāram utá naptyàm | ádhā mithó vikeśyò ví ghnatāṃ yātudhānyò ví tr̥hyantām arāyyàḥ ||4||"
  },
  {
    "book": "1",
    "hymn": "29",
    "verse": "1",
    "text_sa": "abhīvarténa maṇínā yénéndro abhivavr̥dhé | ténāsmā́n brahmaṇas pate 'bhí rāṣṭrā́ya vardhaya ||1||"
  },
  {
    "book": "1",
    "hymn": "29",
    "verse": "2",
    "text_sa": "abhivŕ̥tya sapátnān abhí yā́ no árātayaḥ | abhí pr̥tanyántaṃ tiṣṭhābhí yó no durasyáti ||2||"
  },
  {
    "book": "1",
    "hymn": "29",
    "verse": "3",
    "text_sa": "abhí tvā deváḥ savitā́bhí ṣómo avīvr̥dhat | abhí tvā víśvā bhūtā́ny abhīvartó yáthā́sasi ||3||"
  },
  {
    "book": "1",
    "hymn": "29",
    "verse": "4",
    "text_sa": "abhīvartó abhibhaváḥ sapatnakṣáyaṇo maṇíḥ | rāṣṭrā́ya máhyaṃ badhyatāṃ sapátnebhyaḥ parābhúve ||4||"
  },
  {
    "book": "1",
    "hymn": "29",
    "verse": "5",
    "text_sa": "úd asáu sū́ryo agād úd idáṃ māmakáṃ vácaḥ | yáthāháṃ śatruhó 'sāny asapatnáḥ sapatnahā́ ||5||"
  },
  {
    "book": "1",
    "hymn": "29",
    "verse": "6",
    "text_sa": "sapatnakṣáyaṇo vŕ̥ṣābhíraṣṭro viṣāsahíḥ | yáthāhám eṣā́ṃ vīrā́ṇāṃ virā́jāni jánasya ca ||6||"
  },
  {
    "book": "1",
    "hymn": "30",
    "verse": "1",
    "text_sa": "víśve devā vásavo rákṣatemám utā́dityā́ jāgr̥tá yūyám asmín | mémáṃ sánābhir utá vā́nyánābhir mémáṃ prā́pat páuruṣeyo vadhó yáḥ ||1||"
  },
  {
    "book": "1",
    "hymn": "30",
    "verse": "2",
    "text_sa": "yé vo devāḥ pitáro yé ca putrā́ḥ sácetaso me śr̥ṇutedám uktám | sárvebhyo vaḥ pári dadāmy etáṃ svasty ènaṃ jaráse vahātha ||2||"
  },
  {
    "book": "1",
    "hymn": "30",
    "verse": "3",
    "text_sa": "yé devā diví ṣṭhá yé pr̥thivyā́ṃ yé antárikṣa óṣadhīṣu paśúṣv apsv àntáḥ | té kr̥ṇuta jarásam ā́yur asmái śatám anyā́n pári vr̥ṇaktu mr̥tyū́n ||3||"
  },
  {
    "book": "1",
    "hymn": "30",
    "verse": "4",
    "text_sa": "yéṣāṃ prayājā́ utá vānuyājā́ hutábhāgā ahutā́daś ca devā́ḥ | yéṣāṃ vaḥ páñca pradíśo víbhaktās tā́n vo asmái satrasádaḥ kr̥ṇomi ||4||"
  },
  {
    "book": "1",
    "hymn": "31",
    "verse": "1",
    "text_sa": "ā́śānām āśāpālébhyaś catúrbhyo amŕ̥tebhyaḥ | idáṃ bhūtásyā́dhyakṣebhyo vidhéma havíṣā vayám ||1||"
  },
  {
    "book": "1",
    "hymn": "31",
    "verse": "2",
    "text_sa": "yá ā́śānām āśāpālā́ś catvā́ra sthána devāḥ | té no nírr̥tyāḥ pā́śebhyo muñcátā́ṃhasoaṃhasaḥ ||2||"
  },
  {
    "book": "1",
    "hymn": "31",
    "verse": "3",
    "text_sa": "ásrāmas tvā havíṣā yajāmy áśloṇas tvā ghr̥téna juhomi | yá ā́śānām āśāpālás turī́yo deváḥ sá naḥ subhūtám ehá vakṣat ||3||"
  },
  {
    "book": "1",
    "hymn": "31",
    "verse": "4",
    "text_sa": "svastí mātrá utá pitré no astu svastí góbhyo jágate púruṣebhyaḥ | víśvam subhūtám suvidátraṃ no astu jyóg evá dr̥śema sū́ryam ||4||"
  },
  {
    "book": "1",
    "hymn": "32",
    "verse": "1",
    "text_sa": "idáṃ janā́so vidátha mahád bráhma vadiṣyati | ná tát pr̥thivyā́ṃ no diví yéna prāṇánti vīrúdhaḥ ||1||"
  },
  {
    "book": "1",
    "hymn": "32",
    "verse": "2",
    "text_sa": "antárikṣa āsāṃ sthā́ma śrāntasádām iva | āsthā́nam asyá bhūtásya vidúṣ ṭád vedháso ná vā ||2||"
  },
  {
    "book": "1",
    "hymn": "32",
    "verse": "3",
    "text_sa": "yád ródasī réjamāne bhū́miś ca nirátakṣatam | ārdráṃ tád adyá sarvadā́ samudrásyeva śrotyā́ḥ ||3||"
  },
  {
    "book": "1",
    "hymn": "32",
    "verse": "4",
    "text_sa": "víśvam anyā́m abhīvā́ra tád anyásyām ádhi śritám | divé ca viśvávedase pr̥thivyái cākaraṃ námaḥ ||4||"
  },
  {
    "book": "1",
    "hymn": "33",
    "verse": "1",
    "text_sa": "híraṇyavarṇāḥ śúcayaḥ pāvakā́ yā́su jātáḥ savitā́ yā́sv agníḥ | yā́ agníṃ gárbhaṃ dadhiré suvárṇās tā́ na ā́paḥ śáṃ syonā́ bhavantu ||1||"
  },
  {
    "book": "1",
    "hymn": "33",
    "verse": "2",
    "text_sa": "yā́sāṃ rā́jā váruṇo yā́ti mádhye satyānr̥té avapáśyan jánānām | yā́ agníṃ gárbhaṃ dadhiré suvárṇās tā́ na ā́paḥ śáṃ syonā́ bhavantu ||2||"
  },
  {
    "book": "1",
    "hymn": "33",
    "verse": "3",
    "text_sa": "yā́sāṃ devā́ diví kr̥ṇvánti bhakṣáṃ yā́ antárikṣe bahudhā́ bhavanti | yā́ agníṃ gárbhaṃ dadhiré suvárṇās tā́ na ā́paḥ śáṃ syonā́ bhavantu ||3||"
  },
  {
    "book": "1",
    "hymn": "33",
    "verse": "4",
    "text_sa": "śivéna mā cákṣuṣā paśyatāpaḥ śiváyā tanvópa spr̥śata tvácaṃ me | ghr̥taścútaḥ śúcayo yā́ḥ pāvakā́s tā́ na ā́paḥ śáṃ syonā́ bhavantu ||4||"
  },
  {
    "book": "1",
    "hymn": "34",
    "verse": "1",
    "text_sa": "iyáṃ vīrún mádhujātā mádhunā tvā khanāmasi | mádhor ádhi prájātāsi sā́ no mádhumatas kr̥dhi ||1||"
  },
  {
    "book": "1",
    "hymn": "34",
    "verse": "2",
    "text_sa": "jihvā́yā ágre mádhu me jihvāmūlé madhū́lakam | máméd áha krátāv áso máma cittám upā́yasi ||2||"
  },
  {
    "book": "1",
    "hymn": "34",
    "verse": "3",
    "text_sa": "mádhuman me nikrámaṇaṃ mádhuman me parā́yaṇam | vācā́ vadāmi mádhumad bhūyā́saṃ mádhusaṃdr̥śaḥ ||3||"
  },
  {
    "book": "1",
    "hymn": "34",
    "verse": "4",
    "text_sa": "mádhor asmi mádhutaro madúghān mádhumattaraḥ | mā́m ít kíla tváṃ vánāḥ śā́khāṃ mádhumatīm iva ||4||"
  },
  {
    "book": "1",
    "hymn": "34",
    "verse": "5",
    "text_sa": "pári tvā paritatnúnekṣúṇāgām ávidviṣe | yáthā mā́ṃ kamíny áso yáthā mán nā́pagā ásaḥ ||5||"
  },
  {
    "book": "1",
    "hymn": "35",
    "verse": "1",
    "text_sa": "yád ā́badhnan dākṣāyaṇā́ híraṇyaṃ śatā́nīkāya sumanasyámānāḥ | tát te badnāmy ā́yuṣe várcase bálāya dīrghāyutvā́ya śatáśāradāya ||1||"
  },
  {
    "book": "1",
    "hymn": "35",
    "verse": "2",
    "text_sa": "náinaṃ rákṣāṃsi ná piśācā́ḥ sahante devā́nām ójaḥ prathamajám hy ètát | yó bíbharti dākṣāyaṇáṃ híraṇyaṃ sá jīvéṣu kr̥ṇute dīrghám ā́yuḥ ||2||"
  },
  {
    "book": "1",
    "hymn": "35",
    "verse": "3",
    "text_sa": "apā́ṃ téjo jyótir ójo bálaṃ ca vánaspátīnām utá vīryā̀ṇi | índra ivendriyā́ṇy ádhi dhārayāmo asmín tád dákṣamāṇo bibharad dhíraṇyam ||3||"
  },
  {
    "book": "1",
    "hymn": "35",
    "verse": "4",
    "text_sa": "sámānāṃ māsā́m r̥túbhiṣ ṭvā vayáṃ saṃvatsarásya páyasā piparmi | indrāgnī́ víśve devā́s té 'nu manyantām áhr̥ṇīyamānāḥ ||4||"
  },
  {
    "book": "2",
    "hymn": "1",
    "verse": "1",
    "text_sa": "venás tát paśyat paramáṃ gúhā yád yátra víśvaṃ bhávaty ékarūpam | idáṃ pŕ̥śnir aduhaj jā́yamānāḥ svarvído abhy ànūṣata vrā́ḥ ||1||"
  },
  {
    "book": "2",
    "hymn": "1",
    "verse": "2",
    "text_sa": "prá tád voced amŕ̥tasya vidvā́n gandharvó dhā́ma paramáṃ gúhā yát | trī́ṇi padā́ni níhitā gúhāsya yás tā́ni véda sá pitúṣ pitā́sat ||2||"
  },
  {
    "book": "2",
    "hymn": "1",
    "verse": "3",
    "text_sa": "sá naḥ pitā́ janitā́ sá utá bándhur dhā́māni veda bhúvanāni víśvā | yó devā́nāṃ nāmadhá éka evá táṃ saṃpraśnáṃ bhúvanā yanti sárvā ||3||"
  },
  {
    "book": "2",
    "hymn": "1",
    "verse": "4",
    "text_sa": "pári dyā́vāpr̥thivī́ sadyá āyam úpātiṣṭhe prathamajā́m r̥tásya | vā́cam iva vaktári bhuvaneṣṭhā́ dhāsyúr eṣá nanv èṣó agníḥ ||4||"
  },
  {
    "book": "2",
    "hymn": "1",
    "verse": "5",
    "text_sa": "pári víśvā bhúvanāny āyam r̥tásya tántuṃ vítataṃ dr̥śé kám | yátra devā́ amŕ̥tam ānaśānā́ḥ samāné yónāv ádhy áirayanta ||5||"
  },
  {
    "book": "2",
    "hymn": "2",
    "verse": "1",
    "text_sa": "divyó gandharvó bhúvanasya yás pátir éka evá namasyò vikṣv ī́ḍyaḥ | táṃ tvā yaumi bráhmaṇā divya deva námas te astu diví te sadhástham ||1||"
  },
  {
    "book": "2",
    "hymn": "2",
    "verse": "2",
    "text_sa": "diví spr̥ṣṭó yajatáḥ sū́ryatvag avayātā́ háraso dáivyasya | mr̥ḍā́t gandharvó bhúvanasya yás pátir éka evá namasyàḥ suśévāḥ ||2||"
  },
  {
    "book": "2",
    "hymn": "2",
    "verse": "3",
    "text_sa": "anavadyā́bhiḥ sám u jagma ābhir apsarā́sv ápi gandharvá āsīt | samudrá āsāṃ sádanaṃ ma āhur yátaḥ sadyá ā́ ca párā ca yánti ||3||"
  },
  {
    "book": "2",
    "hymn": "2",
    "verse": "4",
    "text_sa": "ábhriye dídyun nákṣatriye yā́ viśvā́vasuṃ gandharváṃ sácadhve | tā́bhyo vo devīr náma ít kr̥ṇomi ||4||"
  },
  {
    "book": "2",
    "hymn": "2",
    "verse": "5",
    "text_sa": "yā́ḥ klandā́s támiṣīcayo 'kṣákāmā manomúhaḥ | tā́bhyo gandharvábhyo 'psarā́bhyo 'karam námaḥ ||5||"
  },
  {
    "book": "2",
    "hymn": "3",
    "verse": "1",
    "text_sa": "adó yád avadhā́vaty avatkám ádhi párvatāt | tát te kr̥ṇomi bheṣajáṃ súbheṣajaṃ yáthā́sasi ||1||"
  },
  {
    "book": "2",
    "hymn": "3",
    "verse": "2",
    "text_sa": "ā́d aṅgā́ kuvíd aṅgá śatáṃ yā́ bheṣajā́ni te | téṣām asi tvám uttamám anāsrāvám árogaṇam ||2||"
  },
  {
    "book": "2",
    "hymn": "3",
    "verse": "3",
    "text_sa": "nīcáiḥ khananty ásurā arusrā́ṇam idáṃ mahát | tád āsrāvásya bheṣajáṃ tád u rógam anīnaśat ||3||"
  },
  {
    "book": "2",
    "hymn": "3",
    "verse": "4",
    "text_sa": "upajī́kā úd bharanti samudrā́d ádhi bheṣajám | tád āsrāvásya bheṣajáṃ tád u rógam aśīśamat ||4||"
  },
  {
    "book": "2",
    "hymn": "3",
    "verse": "5",
    "text_sa": "arusrā́ṇam idáṃ mahát pr̥thivyā́ ádhy údbhr̥tam | tád āsrāvásya bheṣajáṃ tád u rógam anīnaśat ||5||"
  },
  {
    "book": "2",
    "hymn": "3",
    "verse": "6",
    "text_sa": "śáṃ no bhavantv apá óṣadhayaḥ śivā́ḥ | índrasya vájro ápa hantu rakṣása ārā́d vísr̥ṣṭā íṣavaḥ patantu rakṣásām ||6||"
  },
  {
    "book": "2",
    "hymn": "4",
    "verse": "1",
    "text_sa": "dīrghāyutvā́ya br̥haté ráṇāyā́riṣyanto dákṣamāṇāḥ sádaivá | maṇíṃ viṣkandhadū́ṣaṇaṃ jaṅgiḍáṃ bibhr̥mo vayám ||1||"
  },
  {
    "book": "2",
    "hymn": "4",
    "verse": "2",
    "text_sa": "jaṅgiḍó jambhā́d viśarā́d víṣkandhād abhiśócanāt | maṇíḥ sahásravīryaḥ pári ṇaḥ pātu viśvátaḥ ||2||"
  },
  {
    "book": "2",
    "hymn": "4",
    "verse": "3",
    "text_sa": "ayáṃ víṣkandhaṃ sahate 'yáṃ bādhaté attríṇaḥ | ayáṃ no viśvábheṣajo jaṅgiḍáḥ pātv áṃhasaḥ ||3||"
  },
  {
    "book": "2",
    "hymn": "4",
    "verse": "4",
    "text_sa": "deváir datténa maṇínā jaṅgiḍéna mayobhúvā | víṣkandhaṃ sárvā rákṣāṃsi vyāyāmé sahāmahe ||4||"
  },
  {
    "book": "2",
    "hymn": "4",
    "verse": "5",
    "text_sa": "śaṇáś ca mā jaṅgiḍáś ca víṣkandhād abhí rakṣatām | áraṇyād anyá ā́bhr̥taḥ kr̥ṣyā́ anyó rásebhyaḥ ||5||"
  },
  {
    "book": "2",
    "hymn": "4",
    "verse": "6",
    "text_sa": "kr̥tyādū́ṣir ayáṃ maṇír átho arātidū́ṣiḥ | átho sáhasvān jaṅgiḍáḥ prá ṇa ā́yuṃṣi tāriṣat ||6||"
  },
  {
    "book": "2",
    "hymn": "5",
    "verse": "1",
    "text_sa": "índra juṣásva prá vahā́ yāhi śūra háribhyām | píbā sutásya matér ihá madhóś cakānáś cā́rur mádāya ||1||"
  },
  {
    "book": "2",
    "hymn": "5",
    "verse": "2",
    "text_sa": "índra jaṭháraṃ navyó ná pr̥ṇásva mádhor divó ná | asyá sutásya svàr ṇópa tvā mádāḥ suvā́co aguḥ ||2||"
  },
  {
    "book": "2",
    "hymn": "5",
    "verse": "3",
    "text_sa": "índras turāṣā́ṇ mitró vr̥tráṃ yó jaghā́na yatī́r ná | bibhéda valáṃ bhŕ̥gur ná sasahe śátrūn máde sómasya ||3||"
  },
  {
    "book": "2",
    "hymn": "5",
    "verse": "4",
    "text_sa": "ā́ tvā viśantu sutā́sa indra pr̥ṇásva kukṣī́ viḍḍhí śakra dhiyéhy ā́ naḥ | śrudhī́ hávaṃ gíro me juṣasvéndra svayúgbhir mátsvehá mahé ráṇāya ||4||"
  },
  {
    "book": "2",
    "hymn": "5",
    "verse": "5",
    "text_sa": "índrasya nú prá vocaṃ vīryā̀ṇi yā́ni cakā́ra prathamā́ni vajrī́ | áhann áhim ánu apás tatarda prá vakṣáṇā abhinat párvatānām ||5||"
  },
  {
    "book": "2",
    "hymn": "5",
    "verse": "6",
    "text_sa": "áhann áhiṃ párvate śiśriyāṇáṃ tváṣṭāsmai vájraṃ svaryàṃ tatakṣa | vāśrā́ iva dhenávaḥ syándamānā áñjaḥ samudrám áva jagmur ā́paḥ ||6||"
  },
  {
    "book": "2",
    "hymn": "5",
    "verse": "7",
    "text_sa": "vr̥ṣāyámāṇo avr̥ṇīta sómaṃ tríkadrukeṣu apibat sutásya | ā́ sā́yakaṃ maghávādatta vájram áhann enaṃ prathamajā́m áhīnām ||7||"
  },
  {
    "book": "2",
    "hymn": "6",
    "verse": "1",
    "text_sa": "sámās tvāgna r̥távo vardhayantu saṃvatsarā́ ŕ̥ṣayo yā́ni satyā́ | sáṃ divyéna dīdihi rocanéna víśvā ā́ māhi pradíśaś cátasraḥ ||1||"
  },
  {
    "book": "2",
    "hymn": "6",
    "verse": "2",
    "text_sa": "sáṃ cedhyásvāgne prá ca vardhayemám úc ca tiṣṭha mahaté sáubhagāya | mā́ te riṣann upasattā́ro agne brahmā́ṇas te yaśásaḥ santu mā́nyé ||2||"
  },
  {
    "book": "2",
    "hymn": "6",
    "verse": "3",
    "text_sa": "tvā́m agne vr̥ṇate brāhmaṇā́ imé śivó agne saṃváraṇe bhavā naḥ | sapatnahā́gne abhimātijíd bhava své gáye jāgr̥hy áprayuchan ||3||"
  },
  {
    "book": "2",
    "hymn": "6",
    "verse": "4",
    "text_sa": "kṣatréṇāgne svéna sáṃ rabhasva mitréṇāgne mitradhā́ yatasva | sajātā́nāṃ madhyameṣṭhā́ rā́jñām agne vihávyo dīdihīhá ||4||"
  },
  {
    "book": "2",
    "hymn": "6",
    "verse": "5",
    "text_sa": "áti ního áti sŕ̥dhó 'ty ácittīr áti dvíṣaḥ | víśvā hy àgne duritā́ tára tvám áthāsmábhyaṃ sahávīraṃ rayíṃ dāḥ ||5||"
  },
  {
    "book": "2",
    "hymn": "7",
    "verse": "1",
    "text_sa": "aghádviṣṭā devájātā vīrúc chapathayópanī | ā́po málam iva prā́ṇaikṣīt sárvān mác chapáthām̐ ádhi ||1||"
  },
  {
    "book": "2",
    "hymn": "7",
    "verse": "2",
    "text_sa": "yáś ca sāpatnáḥ śapátho jāmyā́ḥ śapáthaś ca yáḥ | brahmā́ yán manyutáḥ śápāt sárvaṃ tán no adhaspadám ||2||"
  },
  {
    "book": "2",
    "hymn": "7",
    "verse": "3",
    "text_sa": "divó mū́lam ávatataṃ pr̥thivyā́ ádhy úttatam | téna sahásrakāṇḍena pári ṇaḥ pāhi viśvátaḥ ||3||"
  },
  {
    "book": "2",
    "hymn": "7",
    "verse": "4",
    "text_sa": "pári mā́ṃ pári me prajā́ṃ pári ṇaḥ pāhi yád dhánam | árātir no mā́ tārīn mā́ nas tāriśúr abhímātayaḥ ||4||"
  },
  {
    "book": "2",
    "hymn": "7",
    "verse": "5",
    "text_sa": "śaptā́ram etu śapátho yáḥ suhā́rt téna naḥ sahá | cákṣurmantrasya durhā́rdaḥ pr̥ṣṭī́r ápi śr̥ṇīmasi ||5||"
  },
  {
    "book": "2",
    "hymn": "8",
    "verse": "1",
    "text_sa": "úd agātāṃ bhágavatī vicŕ̥tau nā́ma tā́rake | ví kṣetriyásya muñcatām adhamáṃ pā́śam uttamám ||1||"
  },
  {
    "book": "2",
    "hymn": "8",
    "verse": "2",
    "text_sa": "ápeyáṃ rā́try uchatv ápochantv abhikŕ̥tvarīḥ | vīrút kṣetriyanā́śany ápa kṣetriyám uchatu ||2||"
  },
  {
    "book": "2",
    "hymn": "8",
    "verse": "3",
    "text_sa": "babhrór árjunakāṇḍasya yávasya te palālyā́ tílasya tilapiñjyā́ | vīrút kṣetriyanā́śany ápa kṣetriyám uchatu ||3||"
  },
  {
    "book": "2",
    "hymn": "8",
    "verse": "4",
    "text_sa": "námas te lā́ṅgalebhyo náma īṣāyugébhyaḥ | vīrút kṣetriyanā́śany ápa kṣetriyám uchatu ||4||"
  },
  {
    "book": "2",
    "hymn": "8",
    "verse": "5",
    "text_sa": "námaḥ sanisrasākṣébhyo námaḥ saṃdeśyèbhyaḥ | námaḥ kṣétrasya pátaye vīrút kṣetriyanā́śany ápa kṣetriyám uchatu ||5||"
  },
  {
    "book": "2",
    "hymn": "9",
    "verse": "1",
    "text_sa": "dáśavr̥kṣa muñcémáṃ rákṣaso grā́hyā ádhi yáinaṃ jagrā́ha párvasu | átho enam vanaspate jīvā́nāṃ lokám ún naya ||1||"
  },
  {
    "book": "2",
    "hymn": "9",
    "verse": "2",
    "text_sa": "ā́gād úd agād ayáṃ jīvā́nāṃ vrā́tam ápy agāt | ábhūd u putrā́ṇāṃ pitā́ nr̥ṇā́ṃ ca bhágavattamaḥ ||2||"
  },
  {
    "book": "2",
    "hymn": "9",
    "verse": "3",
    "text_sa": "ádhītīr ádhy agād ayám ádhi jīvapurā́ agān | śatáṃ hy àsya bhiṣájaḥ sahásram utá vīrúdhaḥ ||3||"
  },
  {
    "book": "2",
    "hymn": "9",
    "verse": "4",
    "text_sa": "devā́s te cītím avidan brahmā́ṇa utá vīrúdhaḥ | cītíṃ te víśve devā́ ávidan bhū́myām ádhi ||4||"
  },
  {
    "book": "2",
    "hymn": "9",
    "verse": "5",
    "text_sa": "yáś cakā́ra sá níṣ karat sá evá súbhiṣaktamaḥ | sá evá túbhyaṃ bheṣajā́ni kr̥ṇávad bhiṣájā śúciḥ ||5||"
  },
  {
    "book": "2",
    "hymn": "10",
    "verse": "1",
    "text_sa": "kṣetriyā́t tvā nírr̥tyā jāmiśaṃsā́d druhó muñcāmi váruṇasya pā́śāt | anāgásaṃ bráhmaṇā tvā kr̥ṇomi śivé te dyā́vāpr̥thivī́ ubhé stām ||1||"
  },
  {
    "book": "2",
    "hymn": "10",
    "verse": "2",
    "text_sa": "śáṃ te agníḥ sahā́dbhír astu śáṃ sómaḥ saháuṣadhībhiḥ | evā́háṃ tvā́ṃ kṣetriyā́n nírr̥tyā jāmiśaṃsā́d druhó muñcāmi váruṇasya pā́śāt | anāgásaṃ bráhmaṇā tvā kr̥ṇomi śivé te dyā́vāpr̥thivī́ ubhé stām ||2||"
  },
  {
    "book": "2",
    "hymn": "10",
    "verse": "3",
    "text_sa": "śám te vā́to antárikṣe váyo dhāc cháṃ te bhavántu pradíśaś cátasraḥ | evā́háṃ tvā́ṃ kṣetriyā́n nírr̥tyā jāmiśaṃsā́d druhó muñcāmi váruṇasya pā́śāt | anāgásaṃ bráhmaṇā tvā kr̥ṇomi śivé te dyā́vāpr̥thivī́ ubhé stām ||3||"
  },
  {
    "book": "2",
    "hymn": "10",
    "verse": "4",
    "text_sa": "imā́ yā́ devī́ḥ pradíśaś cátasro vā́tapatnīr abhí sū́ryo vicáṣṭe | evā́háṃ tvā́ṃ kṣetriyā́n nírr̥tyā jāmiśaṃsā́d druhó muñcāmi váruṇasya pā́śāt | anāgásaṃ bráhmaṇā tvā kr̥nomi śivé te dyā́vāpr̥thivī́ ubhé stām ||4||"
  },
  {
    "book": "2",
    "hymn": "10",
    "verse": "5",
    "text_sa": "tā́su tvāntár jarásy ā́ dadhā́mi prá yákṣma etu nírr̥tiḥ parācáiḥ | evā́háṃ tvā́ṃ kṣetriyā́n nírr̥tyā jāmiśaṃsā́d druhó muñcāmi váruṇasya pā́śāt | anāgásaṃ bráhmaṇā tvā kr̥ṇomi śivé te dyā́vāpr̥thivī́ ubhé stām ||5||"
  },
  {
    "book": "2",
    "hymn": "10",
    "verse": "6",
    "text_sa": "ámukthā yákṣmād duritā́d avadyā́d druháḥ pā́śād grā́hyāś cód amukthāḥ | evā́háṃ tvā́ṃ kṣetriyā́n nírr̥tyā jāmiśaṃsā́d druhó muñcāmi váruṇasya pā́śāt | anāgásaṃ bráhmaṇā tvā kr̥ṇomi śivé te dyā́vāpr̥thivī́ ubhé stām ||6||"
  },
  {
    "book": "2",
    "hymn": "10",
    "verse": "7",
    "text_sa": "áhā árātim ávidaḥ syonám ápy abhūr bhadré sukr̥tásya loké | evā́háṃ tvā́ṃ kṣetriyā́n nírr̥tyā jāmiśaṃsā́d druhó muñcāmi váruṇasya pā́śāt | anāgásaṃ bráhmaṇā tvā kr̥ṇomi śivé te dyā́vāpr̥thivī́ ubhé stām ||7||"
  },
  {
    "book": "2",
    "hymn": "10",
    "verse": "8",
    "text_sa": "sū́ryam r̥táṃ támaso grā́hyā ádhi devā́ muñcánto asr̥jan nír énasaḥ | evā́hám tvā́ṃ kṣetriyā́n nírr̥tyā jāmiśaṃsā́d druhó muñcāmi váruṇasya pā́śāt | anāgásam bráhmaṇā tvā kr̥ṇomi śivé te dyā́vāpr̥thivī́ ubhé stām ||8||"
  },
  {
    "book": "2",
    "hymn": "11",
    "verse": "1",
    "text_sa": "dū́ṣyā dū́ṣir asi hetyā́ hetír asi menyā́ menír asi | āpnuhí śréyāṃsam áti samáṃ krāma ||1||"
  },
  {
    "book": "2",
    "hymn": "11",
    "verse": "2",
    "text_sa": "sraktyó 'si pratisaró 'si pratyabhicáraṇo 'si | āpnuhí śréyāṃsam áti samáṃ krāma ||2||"
  },
  {
    "book": "2",
    "hymn": "11",
    "verse": "3",
    "text_sa": "práti tám abhí cara yó 'smā́n dvéṣṭi yáṃ vayáṃ dviṣmáḥ | āpnuhí śréyāṃsam áti samáṃ krāma ||3||"
  },
  {
    "book": "2",
    "hymn": "11",
    "verse": "4",
    "text_sa": "sūrír asi varcodhā́ asi tanūpā́no 'si | āpnuhí śréyāṃsam áti samáṃ krāma ||4||"
  },
  {
    "book": "2",
    "hymn": "11",
    "verse": "5",
    "text_sa": "śukró 'si bhrājó 'si svàr asi jyótir asi | āpnuhí śréyāṃsam áti samáṃ krāma ||5||"
  },
  {
    "book": "2",
    "hymn": "12",
    "verse": "1",
    "text_sa": "dyā́vāpr̥thivī́ urv àntárikṣaṃ kṣétrasya pátny urugāyó 'dbhutaḥ | utāntárikṣam urú vā́tagopaṃ tá ihá tapyantāṃ máyi tapyámāne ||1||"
  },
  {
    "book": "2",
    "hymn": "12",
    "verse": "2",
    "text_sa": "idáṃ devāḥ śr̥ṇuta yé yajñíyā sthá bharádvājo máhyam ukthā́ni śaṃsati | pā́śe sá baddhó durité ní yujyatāṃ yó asmā́kaṃ mána idáṃ hinásti ||2||"
  },
  {
    "book": "2",
    "hymn": "12",
    "verse": "3",
    "text_sa": "idám indra śr̥ṇuhi somapa yát tvā hr̥dā́ śócatā jóhavīmi | vr̥ścā́mi táṃ kúliśeneva vr̥kṣáṃ yó asmā́kaṃ mána idáṃ hinásti ||3||"
  },
  {
    "book": "2",
    "hymn": "12",
    "verse": "4",
    "text_sa": "aśītíbhis tisŕ̥bhiḥ sāmagébhir ādityébhir vásubhir áṅgirobhiḥ | iṣṭāpūrtám avatu naḥ pitr̥̄ṇā́m ā́múṃ dade hárasā dáivyena ||4||"
  },
  {
    "book": "2",
    "hymn": "12",
    "verse": "5",
    "text_sa": "dyā́vāpr̥thivī ánu mā́ dīdhīthāṃ víśve devāso ánu mā́ rabhadhvam | áṅgirasaḥ pítaraḥ sómyāsaḥ pāpám ā́ r̥chatv apakāmásya kartā́ ||5||"
  },
  {
    "book": "2",
    "hymn": "12",
    "verse": "6",
    "text_sa": "átīva yó maruto mányate no bráhma vā yó níndiṣat kriyámāṇam | tápūṃṣi tásmai vr̥jinā́ni santu brahmadvíṣaṃ dyáur abhisáṃtapāti ||6||"
  },
  {
    "book": "2",
    "hymn": "12",
    "verse": "7",
    "text_sa": "saptá prāṇā́n aṣṭáu manyás tā́ṃs te vr̥ścāmi bráhmaṇā | áyā yamásya sā́danam agnídūto áraṃkr̥taḥ ||7||"
  },
  {
    "book": "2",
    "hymn": "12",
    "verse": "8",
    "text_sa": "ā́ dadhāmi te padáṃ sámiddhe jātávedasi | agníḥ śárīraṃ veveṣṭv ásuṃ vā́g ápi gachatu ||8||"
  },
  {
    "book": "2",
    "hymn": "13",
    "verse": "1",
    "text_sa": "āyurdā́ agne jarásaṃ vr̥ṇānó ghr̥tápratīko ghr̥tápr̥ṣṭho agne | ghr̥táṃ pītvā́ mádhu cā́ru gávyaṃ pitéva putrā́n abhí rakṣatād imám ||1||"
  },
  {
    "book": "2",
    "hymn": "13",
    "verse": "2",
    "text_sa": "pári dhatta dhattá no várcasemám jarā́mr̥tyuṃ kr̥ṇuta dīrghám ā́yuḥ | bŕ̥haspátiḥ prā́yachad vā́sa etát sómāya rā́jñe páridhātavā́ u ||2||"
  },
  {
    "book": "2",
    "hymn": "13",
    "verse": "3",
    "text_sa": "párīdáṃ vā́so adhithāḥ svastáyé 'bhūr gr̥ṣṭīnā́m abhiśastipā́ u | śatáṃ ca jī́va śarádaḥ purūcī́ rāyáś ca póṣam upasáṃvyayasva ||3||"
  },
  {
    "book": "2",
    "hymn": "13",
    "verse": "4",
    "text_sa": "éhy áśmānam ā́ tiṣṭhā́śmā bhavatu te tanū́ḥ | kr̥ṇvántu víśve devā́ ā́yuṣṭe śarádaḥ śatám ||4||"
  },
  {
    "book": "2",
    "hymn": "13",
    "verse": "5",
    "text_sa": "yásya te vā́saḥ prathamavāsyàṃ hárāmas táṃ tvā víśve 'vantu devā́ḥ | táṃ tvā bhrā́taraḥ suvŕ̥dhā várdhamānam ánu jāyantāṃ bahávaḥ sújātam ||5||"
  },
  {
    "book": "2",
    "hymn": "14",
    "verse": "1",
    "text_sa": "niḥsālā́ṃ dhr̥ṣṇúṃ dhiṣáṇam ekavādyā́m jighatsvàm | sárvāś cáṇḍasya naptyò nāśáyāmaḥ sadā́nvāḥ ||1||"
  },
  {
    "book": "2",
    "hymn": "14",
    "verse": "2",
    "text_sa": "nír vo goṣṭhā́d ajāmasi nír ákṣān nír upānaśā́t | nír vo magundyā duhitaro gr̥hébhyaś cātayāmahe ||2||"
  },
  {
    "book": "2",
    "hymn": "14",
    "verse": "3",
    "text_sa": "asáu yó adharā́d gr̥hás tátra santv arāyyàḥ | tátra sédir ny ùcyatu sárvāś ca yātudhānyàḥ ||3||"
  },
  {
    "book": "2",
    "hymn": "14",
    "verse": "4",
    "text_sa": "bhūtapátir nír ajatv índraś cetáḥ sadā́nvāḥ | gr̥hásya budhná ā́sīnās tā índro vájreṇā́dhi tiṣṭhatu ||4||"
  },
  {
    "book": "2",
    "hymn": "14",
    "verse": "5",
    "text_sa": "yádi sthá kṣetriyā́ṇāṃ yádi vā púruṣeṣitāḥ | yádi sthá dásyubhyo jātā́ náśyatetáḥ sadā́nvāḥ ||5||"
  },
  {
    "book": "2",
    "hymn": "14",
    "verse": "6",
    "text_sa": "pári dhā́māny āsām āśúr gā́ṣṭhām ivāsaram | ájaiṣaṃ sárvān ājī́n vo náśyatetáḥ sadānvāḥ ||6||"
  },
  {
    "book": "2",
    "hymn": "15",
    "verse": "1",
    "text_sa": "yáthā dyáuś ca pr̥thivī́ ca ná bibhītó ná ríṣyataḥ | evā́ me prāṇa mā́ bibheḥ ||1||"
  },
  {
    "book": "2",
    "hymn": "15",
    "verse": "2",
    "text_sa": "yáthā́haś ca rā́trī ca ná bibhītó ná ríṣyataḥ | evā́ me prāṇa mā́ bibheḥ ||2||"
  },
  {
    "book": "2",
    "hymn": "15",
    "verse": "3",
    "text_sa": "yáthā sū́ryaś ca candráś ca ná bibhītó ná ríṣyataḥ | evā́ me prāṇa mā́ bibheḥ ||3||"
  },
  {
    "book": "2",
    "hymn": "15",
    "verse": "4",
    "text_sa": "yáthā bráhma ca kṣatráṃ ca ná bibhītó ná ríṣyataḥ | evā́ me prāṇa mā́ bibheḥ ||4||"
  },
  {
    "book": "2",
    "hymn": "15",
    "verse": "5",
    "text_sa": "yáthā satyáṃ cā́nr̥taṃ ca ná bibhītó ná ríṣyataḥ | evā́ me prāṇa mā́ bibheḥ ||5||"
  },
  {
    "book": "2",
    "hymn": "15",
    "verse": "6",
    "text_sa": "yáthā bhūtáṃ ca bhávyaṃ ca ná bibhītó ná ríṣyataḥ | evā́ me prāṇa mā́ bibheḥ ||6||"
  },
  {
    "book": "2",
    "hymn": "16",
    "verse": "1",
    "text_sa": "prā́ṇāpānau mr̥tyór mā pātaṃ svā́hā ||1||"
  },
  {
    "book": "2",
    "hymn": "16",
    "verse": "2",
    "text_sa": "dyā́vāpr̥thivī úpaśrutyā mā pātaṃ svā́hā ||2||"
  },
  {
    "book": "2",
    "hymn": "16",
    "verse": "3",
    "text_sa": "sū́rya cákṣuṣā mā pāhi svā́hā ||3||"
  },
  {
    "book": "2",
    "hymn": "16",
    "verse": "4",
    "text_sa": "ágne vaiśvānara víśvair mā deváiḥ pāhi svā́hā ||4||"
  },
  {
    "book": "2",
    "hymn": "16",
    "verse": "5",
    "text_sa": "víśvambhara víśvena mā bhárasā pāhi svā́hā ||5||"
  },
  {
    "book": "2",
    "hymn": "17",
    "verse": "1",
    "text_sa": "ójo 'sy ójo me dāḥ svā́hā |1||"
  },
  {
    "book": "2",
    "hymn": "17",
    "verse": "2",
    "text_sa": "sáho 'si sáho me dāḥ svā́hā ||2||"
  },
  {
    "book": "2",
    "hymn": "17",
    "verse": "3",
    "text_sa": "bálam asi bálaṃ dāḥ svā́hā ||3||"
  },
  {
    "book": "2",
    "hymn": "17",
    "verse": "4",
    "text_sa": "ā́yur asy ā́yur me dāḥ svā́ha ||4||"
  },
  {
    "book": "2",
    "hymn": "17",
    "verse": "5",
    "text_sa": "śrótram asi śrótraṃ me dāḥ svā́ha ||5||"
  },
  {
    "book": "2",
    "hymn": "17",
    "verse": "6",
    "text_sa": "cákṣur asi cákṣur me dāḥ svā́ha ||6||"
  },
  {
    "book": "2",
    "hymn": "17",
    "verse": "7",
    "text_sa": "paripā́ṇam asi paripā́ṇaṃ me dāḥ svā́ha ||7||"
  },
  {
    "book": "2",
    "hymn": "18",
    "verse": "1",
    "text_sa": "bhrātr̥vyakṣáyaṇam asi bhrātr̥vyacā́tanaṃ me dāḥ svā́ha ||1||"
  },
  {
    "book": "2",
    "hymn": "18",
    "verse": "2",
    "text_sa": "sapatnakṣáyaṇam asi sapatnacā́tanaṃ me dāḥ svā́ha ||2||"
  },
  {
    "book": "2",
    "hymn": "18",
    "verse": "3",
    "text_sa": "arāyakṣáyaṇam asy arāyacā́tanaṃ me dāḥ svā́ha ||3||"
  },
  {
    "book": "2",
    "hymn": "18",
    "verse": "4",
    "text_sa": "piśācakṣáyaṇam asi piśācacā́tanaṃ me dāḥ svā́ha ||4||"
  },
  {
    "book": "2",
    "hymn": "18",
    "verse": "5",
    "text_sa": "sadānvākṣáyaṇam asi sadānvācā́tanaṃ me dāḥ svā́ha ||5||"
  },
  {
    "book": "2",
    "hymn": "19",
    "verse": "1",
    "text_sa": "ágne yát te tápas téna táṃ práti tapa yò 'smā́n dvéṣṭi yáṃ vayáṃ dviṣmáḥ ||1||"
  },
  {
    "book": "2",
    "hymn": "19",
    "verse": "2",
    "text_sa": "ágne yát te háras téna táṃ práti hara yò 'smā́n dvéṣṭi yáṃ vayáṃ dviṣmáḥ ||2||"
  },
  {
    "book": "2",
    "hymn": "19",
    "verse": "3",
    "text_sa": "ágne yát te 'rcís téna táṃ práty arca yò 'smā́n dvéṣṭi yáṃ vayáṃ dviṣmáḥ ||3||"
  },
  {
    "book": "2",
    "hymn": "19",
    "verse": "4",
    "text_sa": "ágne yát te śocís téna táṃ práti śoca yò 'smā́n dvéṣṭi yáṃ vayáṃ dviṣmáḥ ||4||"
  },
  {
    "book": "2",
    "hymn": "19",
    "verse": "5",
    "text_sa": "ágne yát te téjas téna tám atejásaṃ kr̥ṇu yò 'smā́n dvéṣṭi yáṃ vayáṃ dviṣmáḥ ||5||"
  },
  {
    "book": "2",
    "hymn": "20",
    "verse": "1",
    "text_sa": "vā́yo yát te tápas téna táṃ práti tapa yò 'smā́n dvéṣṭi yáṃ vayáṃ dviṣmáḥ ||1||"
  },
  {
    "book": "2",
    "hymn": "20",
    "verse": "2",
    "text_sa": "vā́yo yát te háras téna táṃ práti hara yò 'smā́n dvéṣṭi yáṃ vayáṃ dviṣmáḥ ||2||"
  },
  {
    "book": "2",
    "hymn": "20",
    "verse": "3",
    "text_sa": "vā́yo yát te 'rcís téna táṃ práty arca yò 'smā́n dvéṣṭi yáṃ vayáṃ dviṣmáḥ ||3||"
  },
  {
    "book": "2",
    "hymn": "20",
    "verse": "4",
    "text_sa": "vā́yo yát te śocís téna táṃ práti śoca yò 'smā́n dvéṣṭi yáṃ vayáṃ dviṣmáḥ ||4||"
  },
  {
    "book": "2",
    "hymn": "20",
    "verse": "5",
    "text_sa": "vā́yo yát te téjas téna tám atejásaṃ kr̥ṇu yò 'smā́n dvéṣṭi yáṃ vayáṃ dviṣmáḥ ||5||"
  },
  {
    "book": "2",
    "hymn": "21",
    "verse": "1",
    "text_sa": "sū́rya yát te tápas téna táṃ práti tapa yò 'smā́n dvéṣṭi yáṃ vayáṃ dviṣmáḥ ||1||"
  },
  {
    "book": "2",
    "hymn": "21",
    "verse": "2",
    "text_sa": "sū́rya yát te háras téna táṃ práti hara yò 'smā́n dvéṣṭi yáṃ vayáṃ dviṣmáḥ ||2||"
  },
  {
    "book": "2",
    "hymn": "21",
    "verse": "3",
    "text_sa": "sū́rya yát te 'rcís téna táṃ práty arca yò 'smā́n dvéṣṭi yáṃ vayáṃ dviṣmáḥ ||3||"
  },
  {
    "book": "2",
    "hymn": "21",
    "verse": "4",
    "text_sa": "sū́rya yát te śocís téna táṃ práti śoca yò 'smā́n dvéṣṭi yáṃ vayáṃ dviṣmáḥ ||4||"
  },
  {
    "book": "2",
    "hymn": "21",
    "verse": "5",
    "text_sa": "sū́rya yát te téjas téna tám atejásaṃ kr̥ṇu yò 'smā́n dvéṣṭi yáṃ vayáṃ dviṣmáḥ ||5||"
  },
  {
    "book": "2",
    "hymn": "22",
    "verse": "1",
    "text_sa": "cándra yát te tápas téna táṃ práti tapa yò 'smā́n dvéṣṭi yáṃ vayáṃ dviṣmáḥ ||1||"
  },
  {
    "book": "2",
    "hymn": "22",
    "verse": "2",
    "text_sa": "cándra yát te háras téna táṃ práti hara yò 'smā́n dvéṣṭi yáṃ vayáṃ dviṣmáḥ ||2||"
  },
  {
    "book": "2",
    "hymn": "22",
    "verse": "3",
    "text_sa": "cándra yát te 'rcís téna táṃ práty arca yò 'smā́n dvéṣṭi yáṃ vayáṃ dviṣmáḥ ||3||"
  },
  {
    "book": "2",
    "hymn": "22",
    "verse": "4",
    "text_sa": "cándra yát te śocís téna táṃ práti śoca yò 'smā́n dvéṣṭi yáṃ vayáṃ dviṣmáḥ ||4||"
  },
  {
    "book": "2",
    "hymn": "22",
    "verse": "5",
    "text_sa": "cándra yát te téjas téna tám atejásaṃ kr̥ṇu yò 'smā́n dvéṣṭi yáṃ vayáṃ dviṣmáḥ ||5||"
  },
  {
    "book": "2",
    "hymn": "23",
    "verse": "1",
    "text_sa": "ā́po yád vas tápas téna táṃ prati tapata yò 'smā́n dvéṣṭi yáṃ vayáṃ dviṣmáḥ ||1||"
  },
  {
    "book": "2",
    "hymn": "23",
    "verse": "2",
    "text_sa": "ā́po yád vas háras téna táṃ prati harata yò 'smā́n dvéṣṭi yáṃ vayáṃ dviṣmáḥ ||2||"
  },
  {
    "book": "2",
    "hymn": "23",
    "verse": "3",
    "text_sa": "ā́po yád vas 'rcís téna táṃ prati arcata yò 'smā́n dvéṣṭi yáṃ vayáṃ dviṣmáḥ ||3||"
  },
  {
    "book": "2",
    "hymn": "23",
    "verse": "4",
    "text_sa": "ā́po yád vas śocís téna táṃ prati śocata yò 'smā́n dvéṣṭi yáṃ vayáṃ dviṣmáḥ ||4||"
  },
  {
    "book": "2",
    "hymn": "23",
    "verse": "5",
    "text_sa": "ā́po yád vas téjas téna tám atejásaṃ kr̥ṇuta yò 'smā́n dvéṣṭi yáṃ vayáṃ dviṣmáḥ ||5||"
  },
  {
    "book": "2",
    "hymn": "24",
    "verse": "1",
    "text_sa": "śérabhaka śérabha púnar vo yantu yātávaḥ púnar hetíḥ kimīdinaḥ | yásya sthá tám atta yó vo prā́hait tám atta svā́ māṃsā́ny atta ||1||"
  },
  {
    "book": "2",
    "hymn": "24",
    "verse": "2",
    "text_sa": "śévr̥dhaka śévr̥dha púnar vo yantu yātávaḥ púnar hetíḥ kimīdinaḥ | yásya sthá tám atta yó vo prā́hait tám atta svā́ māṃsā́ny atta ||2||"
  },
  {
    "book": "2",
    "hymn": "24",
    "verse": "3",
    "text_sa": "mrókā́numroka púnar vo yantu yātávaḥ púnar hetíḥ kimīdinaḥ | yásya sthá tám atta yó vo prā́hait tám atta svā́ māṃsā́ny atta ||3||"
  },
  {
    "book": "2",
    "hymn": "24",
    "verse": "4",
    "text_sa": "sárpā́nusarpa púnar vo yantu yātávaḥ púnar hetíḥ kimīdinaḥ | yásya sthá tám atta yó vo prā́hait tám atta svā́ māṃsā́ny atta ||4||"
  },
  {
    "book": "2",
    "hymn": "24",
    "verse": "5",
    "text_sa": "jū́rṇi púnar vo yantu yātávaḥ púnar hetíḥ kimīdinaḥ | yásya sthá tám atta yó vo prā́hait tám atta svā́ māṃsā́ny atta ||5||"
  },
  {
    "book": "2",
    "hymn": "24",
    "verse": "6",
    "text_sa": "úpabde púnar vo yantu yātávaḥ púnar hetíḥ kimīdinaḥ | yásya sthá tám atta yó vo prā́hait tám atta svā́ māṃsā́ny atta ||6||"
  },
  {
    "book": "2",
    "hymn": "24",
    "verse": "7",
    "text_sa": "árjuni púnar vo yantu yātávaḥ púnar hetíḥ kimīdinaḥ | yásya sthá tám atta yó vo prā́hait tám atta svā́ māṃsā́ny atta ||7||"
  },
  {
    "book": "2",
    "hymn": "24",
    "verse": "8",
    "text_sa": "bhárūji púnar vo yantu yātávaḥ púnar hetíḥ kimīdinaḥ | yásya sthá tám atta yó vo prā́hait tám atta svā́ māṃsā́ny atta ||8||"
  },
  {
    "book": "2",
    "hymn": "25",
    "verse": "1",
    "text_sa": "śáṃ no devī́ pr̥śniparṇy áśaṃ nírr̥tyā akaḥ | ugrā́ hí kaṇvajámbhanī tā́m abhakṣi sáhasvatīm ||1||"
  },
  {
    "book": "2",
    "hymn": "25",
    "verse": "2",
    "text_sa": "sáhamāneyáṃ prathamā́ pr̥śniparṇy àjāyata | táyāháṃ durṇā́mnāṃ śíro vr̥ścā́mi śakúner iva ||2||"
  },
  {
    "book": "2",
    "hymn": "25",
    "verse": "3",
    "text_sa": "arā́yam asr̥kpā́vānaṃ yáś ca sphātíṃ jíhīrṣati | garbhādáṃ káṇvaṃ nāśaya pŕ̥śniparṇi sáhasva ca ||3||"
  },
  {
    "book": "2",
    "hymn": "25",
    "verse": "4",
    "text_sa": "girím enām̐ ā́ veśaya káṇvān jīvitayópanān | tā́ṃs tváṃ devi pŕ̥śniparṇy agnír ivānudáhann ihi ||4||"
  },
  {
    "book": "2",
    "hymn": "25",
    "verse": "5",
    "text_sa": "párāca enān prá ṇuda káṇvān jīvitayópanān | támāṃsi yátra gáchanti tát kravyā́do ajīgamam ||5||"
  },
  {
    "book": "2",
    "hymn": "26",
    "verse": "1",
    "text_sa": "ehá yantu paśávo yé pareyúr vāyúr yéṣāṃ sahacāráṃ jujóṣa | tváṣṭā yéṣāṃ rūpadheyāni védāsmín tā́n goṣṭhé savitā́ ní yachatu ||1||"
  },
  {
    "book": "2",
    "hymn": "26",
    "verse": "2",
    "text_sa": "imáṃ goṣṭháṃ paśávaḥ sáṃ sravantu bŕ̥haspátir ā́ nayatu prajānán | sinīvālī́ nayatv ā́gram eṣām ājagmúṣo anumate ní yacha ||2||"
  },
  {
    "book": "2",
    "hymn": "26",
    "verse": "3",
    "text_sa": "sáṃ sáṃ sravantu paśávaḥ sám áśvāḥ sám u pū́ruṣāḥ | sáṃ dhānyàsya yā́ sphātíḥ saṃsrāvyèṇa havíṣā juhomi ||3||"
  },
  {
    "book": "2",
    "hymn": "26",
    "verse": "4",
    "text_sa": "sáṃ siñcāmi gávāṃ kṣīrám sám ā́jyena bálam rásam | sáṃsiktā asmā́kaṃ vīrā́ dhruvā́ gā́vo máyi gópatau ||4||"
  },
  {
    "book": "2",
    "hymn": "26",
    "verse": "5",
    "text_sa": "ā́ harāmi gávāṃ kṣīrám ā́hārṣaṃ dhānyàṃ rásam | ā́hr̥tā asmā́kaṃ vīrā́ ā́ pátnīr idám ástakam ||5||"
  },
  {
    "book": "2",
    "hymn": "27",
    "verse": "1",
    "text_sa": "néc chátruḥ prā́śaṃ jayāti sáhamānābhibhū́r asi | prā́śaṃ prátiprāśo jahy arasā́n kr̥ṇv oṣadhe ||1||"
  },
  {
    "book": "2",
    "hymn": "27",
    "verse": "2",
    "text_sa": "suparṇás tvā́nv avindat sūkarás tvākhanan nasā́ | prā́śaṃ prátiprāśo jahy arasā́n kr̥ṇv oṣadhe ||2||"
  },
  {
    "book": "2",
    "hymn": "27",
    "verse": "3",
    "text_sa": "índro ha cakre tvā bāhā́v ásurebhya stárītave | prā́śaṃ prátiprāśo jahy arasā́n kr̥ṇv oṣadhe ||3||"
  },
  {
    "book": "2",
    "hymn": "27",
    "verse": "4",
    "text_sa": "pāṭā́m índro vy ā̀śnād ásurebhya stárītave | prā́śaṃ prátiprāśo jahy arasā́n kr̥ṇv oṣadhe ||4||"
  },
  {
    "book": "2",
    "hymn": "27",
    "verse": "5",
    "text_sa": "táyāháṃ śátrūnt sākṣa índraḥ sālāvr̥kā́m̐ iva | prā́śaṃ prátiprāśo jahy arasā́n kr̥ṇv oṣadhe ||5||"
  },
  {
    "book": "2",
    "hymn": "27",
    "verse": "6",
    "text_sa": "rúdra jálāṣabheṣaja nī́laśikhaṇḍa kármakr̥t | prā́śaṃ prátiprāśo jahy arasā́n kr̥ṇv oṣadhe ||6||"
  },
  {
    "book": "2",
    "hymn": "27",
    "verse": "7",
    "text_sa": "tásya prā́śaṃ tváṃ jahi yó na indrābhidā́sati | ádhi no brūhi śáktibhiḥ prāśí mā́m úttaraṃ kr̥dhi ||7||"
  },
  {
    "book": "2",
    "hymn": "28",
    "verse": "1",
    "text_sa": "túbhyam evá jariman vardhatām ayám mémám anyé mr̥tyávo hiṃsiṣuḥ śatáṃ yé | mātéva putráṃ prámanā upásthe mitrá enaṃ mitríyāt pātv áṃhasaḥ ||1||"
  },
  {
    "book": "2",
    "hymn": "28",
    "verse": "2",
    "text_sa": "mitrá enaṃ váruṇo vā riśā́dā jarā́mr̥tyuṃ kr̥ṇutāṃ saṃvidānáu | tád agnír hótā vayúnāni vidvā́n víśvā devā́nāṃ jánimā vivakti ||2||"
  },
  {
    "book": "2",
    "hymn": "28",
    "verse": "3",
    "text_sa": "tvám īśiṣe paśūnā́m pā́rthivānāṃ yé jātā́ utá vā yé janítrāḥ | mémáṃ prāṇó hāsīn mó apānó mémáṃ mitrā́ vadhiṣur mó amítrāḥ ||3||"
  },
  {
    "book": "2",
    "hymn": "28",
    "verse": "4",
    "text_sa": "dyáuṣ ṭvā pitā́ pr̥thivī́ mātā́ jarā́mr̥tyuṃ kr̥ṇutāṃ saṃvidāné | yáthā jī́vā áditer upásthe prāṇāpānā́bhyāṃ gupitáḥ śatáṃ hímāḥ ||4||"
  },
  {
    "book": "2",
    "hymn": "28",
    "verse": "5",
    "text_sa": "imám agné ā́yuṣe várcase naya priyáṃ réto varuṇa mitra rājan | mātévāsmā adite śárma yacha víśve devā jarádaṣṭir yáthā́sat ||5||"
  },
  {
    "book": "2",
    "hymn": "29",
    "verse": "1",
    "text_sa": "pā́rthivasya ráse devā bhágasya tanvò bále | āyuṣyàm asmā́ agníḥ sū́ryo várca ā́ dhād bŕ̥haspátiḥ ||1||"
  },
  {
    "book": "2",
    "hymn": "29",
    "verse": "2",
    "text_sa": "ā́yur asmái dhehi jātavedaḥ prajā́ṃ tvaṣṭar adhinídhehi asmái | rāyás póṣaṃ savitar ā́ suvāsmái śatáṃ jīvā́ti śarádas távāyám ||2||"
  },
  {
    "book": "2",
    "hymn": "29",
    "verse": "3",
    "text_sa": "āśī́r ṇa ū́rjam utá sauprajāstváṃ dákṣaṃ dhattaṃ dráviṇaṃ sácetasau | jáyam kṣétrāṇi sáhasāyám indra kr̥ṇvānó anyā́n ádharānt sapátnān ||3||"
  },
  {
    "book": "2",
    "hymn": "29",
    "verse": "4",
    "text_sa": "índreṇa dattó váruṇena śiṣṭó marúdbhir ugráḥ práhito no ā́gan | eṣá vāṃ dyāvāpr̥thivī upásthe mā́ kṣudhan mā́ tr̥ṣat ||4||"
  },
  {
    "book": "2",
    "hymn": "29",
    "verse": "5",
    "text_sa": "ū́rjam asmā ūrjasvatī dhattaṃ páyo asmai payasvatī dhattam | ū́rjam asmái dyā́vapr̥thivī́ adhātāṃ víśve devā́ marúta ū́rjam ā́paḥ ||5||"
  },
  {
    "book": "2",
    "hymn": "29",
    "verse": "6",
    "text_sa": "śivā́bhiṣ ṭe hŕ̥dayaṃ tarpayāmy anamīvó modiṣīṣṭhāḥ suvárcāḥ | savāsínau pibatāṃ manthám etám aśvíno rūpáṃ paridhā́ya māyā́m ||6||"
  },
  {
    "book": "2",
    "hymn": "29",
    "verse": "7",
    "text_sa": "índra etā́ṃ sasr̥je viddhó ágra ūrjā́ṃ svadhā́m ajárāṃ sā́ ta eṣā́ | táyā tváṃ jīva śarádaḥ suvárcā mā́ ta ā́ susród bhiṣájas te akran ||7||"
  },
  {
    "book": "2",
    "hymn": "30",
    "verse": "1",
    "text_sa": "yáthedáṃ bhū́myā ádhi tŕ̥ṇaṃ vā́to mathāyáti | evā́ mathnāmi te máno yáthā mā́ṃ kāmíny áso yáthā mán nā́pagā ásaḥ ||1||"
  },
  {
    "book": "2",
    "hymn": "30",
    "verse": "2",
    "text_sa": "sáṃ cén náyātho aśvinā kāmínā sáṃ ca vákṣathaḥ | sáṃ vāṃ bhágāso agmata sáṃ cittā́ni sám u vratā́ ||2||"
  },
  {
    "book": "2",
    "hymn": "30",
    "verse": "3",
    "text_sa": "yát suparṇā́ vivakṣávo anamīvā́ vivakṣávaḥ | tátra me gachatād dhávaṃ śalyá iva kúlmalaṃ yáthā ||3||"
  },
  {
    "book": "2",
    "hymn": "30",
    "verse": "4",
    "text_sa": "yád ántaraṃ tád bā́hyaṃ yád bā́hyaṃ tád ántaram | kanyā̀nāṃ viśvárūpāṇāṃ máno gr̥bhāyauṣadhe ||4||"
  },
  {
    "book": "2",
    "hymn": "30",
    "verse": "5",
    "text_sa": "éyám agan pátikāmā jánikāmo 'hám ā́gamam | áśvaḥ kánikradad yáthā bhágenāháṃ sahā́gamam ||5||"
  },
  {
    "book": "2",
    "hymn": "31",
    "verse": "1",
    "text_sa": "índrasya yā́ mahī́ dr̥ṣát krímer víśvasya tárhaṇī | táyā pinaṣmi sáṃ krímīn dr̥ṣádā khálvām̐ iva ||1||"
  },
  {
    "book": "2",
    "hymn": "31",
    "verse": "2",
    "text_sa": "dr̥ṣṭám adŕ̥ṣṭam atr̥ham átho kurū́rum atr̥ham | algáṇḍūnt sárvān chalúnān krímīn vácasā jambhayāmasi ||2||"
  },
  {
    "book": "2",
    "hymn": "31",
    "verse": "3",
    "text_sa": "algáṇḍūn hanmi mahatā́ vadhéna dūnā́ ádūnā arasā́ abhūvan | śiṣṭā́n áśiṣṭān ní tirāmi vācā́ yáthā krímīṇāṃ nákir uchíṣātai ||3||"
  },
  {
    "book": "2",
    "hymn": "31",
    "verse": "4",
    "text_sa": "ánvāntryaṃ śī́rṣaṇyàm átho pā́rṣṭeyaṃ krímīn | avaskaváṃ vyadhvaráṃ krímīn vácasā jambhayāmasi ||4||"
  },
  {
    "book": "2",
    "hymn": "31",
    "verse": "5",
    "text_sa": "yé krímayaḥ párvateśu váneṣv óṣadhīṣu paśúṣv apsv àntáḥ | yé asmā́kaṃ tanvàm āviviśúḥ sárvaṃ tád dhanmi jánima krímīṇām ||5||"
  },
  {
    "book": "2",
    "hymn": "32",
    "verse": "1",
    "text_sa": "udyánn ādityáḥ krímīn hantu nimrócan hantu raśmíbhiḥ | yé antáḥ krímayo gávi ||1||"
  },
  {
    "book": "2",
    "hymn": "32",
    "verse": "2",
    "text_sa": "viśvárūpaṃ caturakṣáṃ krímiṃ sāráṅgam árjunam | śr̥ṇā́my asya pr̥ṣṭī́r ápi vr̥ścāmi yác chíraḥ ||2||"
  },
  {
    "book": "2",
    "hymn": "32",
    "verse": "3",
    "text_sa": "atrivád vaḥ krimayo hanmi kaṇvaváj jamadagnivát | agástyasya bráhmaṇā sáṃ pinaṣmy aháṃ krímīn ||3||"
  },
  {
    "book": "2",
    "hymn": "32",
    "verse": "4",
    "text_sa": "ható rā́jā krímīṇām utáiṣāṃ sthapátir hatáḥ | ható hatámātā krímir hatábhrātā hatásvasā ||4||"
  },
  {
    "book": "2",
    "hymn": "32",
    "verse": "5",
    "text_sa": "hatā́so asya veśáso hatā́saḥ páriveśasaḥ | átho yé kṣullakā́ iva sárve té krímayo hatā́ḥ ||5||"
  },
  {
    "book": "2",
    "hymn": "32",
    "verse": "6",
    "text_sa": "prá te śr̥ṇāmi śŕ̥ṅge yā́bhyāṃ vitudāyási | bhinā́dmi te kuṣúmbhaṃ yás te viṣadhā́naḥ ||6||"
  },
  {
    "book": "2",
    "hymn": "33",
    "verse": "1",
    "text_sa": "akṣī́bhyāṃ te nā́sikābhyāṃ kárṇābhyāṃ chúbukād ádhi | yákṣmaṃ śīrṣaṇyàṃ mastíṣkāj jihvā́yā ví vr̥hāmi te ||1||"
  },
  {
    "book": "2",
    "hymn": "33",
    "verse": "2",
    "text_sa": "grīvā́bhyas ta uṣṇíhābhyaḥ kī́kasābhyo anūkyā̀t | yákṣmaṃ doṣaṇyàm áṃsābhyāṃ bāhúbhyāṃ ví vr̥hāmi te ||2||"
  },
  {
    "book": "2",
    "hymn": "33",
    "verse": "3",
    "text_sa": "hŕ̥dayāt te pári klomnó hálīkṣṇāt pārśvā́bhyām | yákṣmaṃ mátasnābhyāṃ plīhnó yaknás te ví vr̥hāmasi ||3||"
  },
  {
    "book": "2",
    "hymn": "33",
    "verse": "4",
    "text_sa": "āntrébhyas te gúdābhyo vaniṣṭhór udárād ádhi | yákṣmaṃ kukṣíbhyām plāśér nā́bhyā ví vr̥hāmi te ||4||"
  },
  {
    "book": "2",
    "hymn": "33",
    "verse": "5",
    "text_sa": "ūrúbhyāṃ te aṣṭhīvádbhyāṃ pā́rṣṇibhyāṃ prápadābhyām | yákṣmaṃ bhasadyàṃ śróṇibhyāṃ bhā́sadaṃ bháṃsaso ví vr̥hāmi te ||5||"
  },
  {
    "book": "2",
    "hymn": "33",
    "verse": "6",
    "text_sa": "asthíbhyas te majjábhyaḥ snā́vabhyo dhamánibhyaḥ | yákṣmam pāṇíbhyām aṅgúlibhyo nakhébhyo ví vr̥hāmi te ||6||"
  },
  {
    "book": "2",
    "hymn": "33",
    "verse": "7",
    "text_sa": "áṅgeaṅge lómnilomni yás te párvaṇiparvaṇi | yákṣmaṃ tvacasyàṃ te vayáṃ kaśyápasya vībarhéṇa víṣvañcaṃ ví vr̥hāmasi ||7||"
  },
  {
    "book": "2",
    "hymn": "34",
    "verse": "1",
    "text_sa": "yá ī́śe paśupátiḥ paśūnā́m cátuṣpadām utá yó dvipádām | níṣkrītaḥ sá yajñíyaṃ bhāgám etu rāyás póṣā yájamānaṃ sacantām ||1||"
  },
  {
    "book": "2",
    "hymn": "34",
    "verse": "2",
    "text_sa": "pramuñcánto bhúvanasya réto gātúṃ dhatta yájamānāya devāḥ | upā́kr̥taṃ śaśamānáṃ yád ásthāt priyám devā́nām ápy etu pā́thaḥ ||2||"
  },
  {
    "book": "2",
    "hymn": "34",
    "verse": "3",
    "text_sa": "yé badhyámānam ánu dī́dhyānā anváikṣanta mánasā cákṣuṣā ca | agníṣ ṭā́n ágre prá mumoktu devó viśvákarmā prajáyā saṃrarāṇáḥ ||3||"
  },
  {
    "book": "2",
    "hymn": "34",
    "verse": "4",
    "text_sa": "yé grāmyā́ḥ paśávo viśvárūpā vírūpāḥ sánto bahudháikarūpāḥ | vāyúṣ ṭā́n ágre prá mumoktu deváḥ prajā́patiḥ prajáyā saṃrarāṇáḥ ||4||"
  },
  {
    "book": "2",
    "hymn": "34",
    "verse": "5",
    "text_sa": "prajānántaḥ práti gr̥hṇantu pū́rve prāṇám áṅgebhyaḥ páry ācárantam | dívaṃ gacha práti tiṣṭhā śárīraiḥ svargáṃ yāhi pathíbhir devayā́naiḥ ||5||"
  },
  {
    "book": "2",
    "hymn": "35",
    "verse": "1",
    "text_sa": "yé bhakṣáyanto ná vásūny ānr̥dhúr yā́n agnáyo anvátapyanta dhíṣṇyāḥ | yā́ téṣām avayā́ dúriṣṭiḥ svìṣṭiṃ nas tā́ṃ kr̥ṇavad viśvákarmā ||1||"
  },
  {
    "book": "2",
    "hymn": "35",
    "verse": "2",
    "text_sa": "yajñápatim ŕ̥ṣayaḥ énasāhur nírbhaktaṃ prajā́ anutapyámānam | mathavyā̀nt stokā́n ápa yā́n rarā́dha sáṃ naṣ ṭébhiḥ sr̥jatu viśvákarmā ||2||"
  },
  {
    "book": "2",
    "hymn": "35",
    "verse": "3",
    "text_sa": "adānyā́nt somapā́n mányamāno yajñásya vidvā́nt samayé ná dhī́raḥ | yád énaś cakr̥vā́n baddhá eṣá táṃ viśvakarman prá muñcā svastáye ||3||"
  },
  {
    "book": "2",
    "hymn": "35",
    "verse": "4",
    "text_sa": "ghorā́ ŕ̥ṣayo námo astv ebhyaś cákṣur yád eṣāṃ mánasaś ca satyám | bŕ̥haspátaye mahiṣa dyumánn námo víśvakarman námas te pāhy àsmā́n ||4||"
  },
  {
    "book": "2",
    "hymn": "35",
    "verse": "5",
    "text_sa": "yajñásya cákṣuḥ prábhr̥tir múkhaṃ ca vācā́ śrótreṇa mánasā juhomi | imáṃ yajñáṃ vítataṃ viśvákarmaṇā́ devā́ yantu sumanasyámānāḥ ||5||"
  },
  {
    "book": "2",
    "hymn": "36",
    "verse": "1",
    "text_sa": "ā́ no agne sumatíṃ saṃbhaló gamed imā́ṃ kumārī́ṃ sahá no bhágena | juṣṭā́ varéṣu sámaneṣu valgúr oṣáṃ pátyā sáubhagam astu asyái ||1||"
  },
  {
    "book": "2",
    "hymn": "36",
    "verse": "2",
    "text_sa": "sómajuṣṭaṃ bráhmajuṣṭam aryamnā́ sáṃbhr̥taṃ bhágam | dhātúr devásya satyéna kr̥ṇómi pativédanam ||2||"
  },
  {
    "book": "2",
    "hymn": "36",
    "verse": "3",
    "text_sa": "iyám agne nā́rī pátim videṣṭa sómo hí rā́jā subhágāṃ kr̥ṇóti | súvānā putrā́n máhiṣī bhavāti gatvā́ pátiṃ subhágā ví rājatu ||3||"
  },
  {
    "book": "2",
    "hymn": "36",
    "verse": "4",
    "text_sa": "yáthākharó maghavaṃś cā́rur eṣá priyó mr̥gā́ṇāṃ suṣádā babhū́va | evā́ bhágasya juṣṭéyám astu nā́rī sáṃpriyā pátyā́virādhayantī ||4||"
  },
  {
    "book": "2",
    "hymn": "36",
    "verse": "5",
    "text_sa": "bhágasya nā́vam ā́ roha pūrṇā́m ánupadasvatīm | táyopaprátāraya yó varáḥ pratikāmyàḥ ||5||"
  },
  {
    "book": "2",
    "hymn": "36",
    "verse": "6",
    "text_sa": "ā́ krandaya dhanapate varám ā́manasaṃ kr̥ṇu | sárvaṃ pradakṣiṇáṃ kr̥ṇu yó varáḥ pratikāmyàḥ ||6||"
  },
  {
    "book": "2",
    "hymn": "36",
    "verse": "7",
    "text_sa": "idáṃ híraṇyaṃ gúlgulv ayám aukṣó atho bhágaḥ | eté pátibhyas tvā́m aduḥ pratikāmā́ya véttave ||7 ā́ te nayatu savitā́ nayatu pátir yáḥ pratikāmyàḥ |"
  },
  {
    "book": "3",
    "hymn": "1",
    "verse": "1",
    "text_sa": "agnír naḥ śátrūn práty etu vidvā́n pratidáhann abhíśastim árātim | sá sénāṃ mohayatu páreṣāṃ nírhastāṃś ca kr̥ṇavaj jātávedāḥ ||1||"
  },
  {
    "book": "3",
    "hymn": "1",
    "verse": "2",
    "text_sa": "yūyám ugrā́ maruta īdŕ̥śe sthābhí préta mr̥ṇáta sáhadhvam | ámīmr̥ṇan vásavo nāthitā́ imé agnír hy èṣāṃ dūtáḥ pratyétu vidvā́n ||2||"
  },
  {
    "book": "3",
    "hymn": "1",
    "verse": "3",
    "text_sa": "amitrasenā́ṃ maghavann asmā́n chatrūyatī́m abhí | yuváṃ tā́m indra vr̥trahann agníś ca dahataṃ práti ||3||"
  },
  {
    "book": "3",
    "hymn": "1",
    "verse": "4",
    "text_sa": "prásūta indra pravátā háribhyāṃ prá te vájraḥ pramr̥ṇánn etu śátrūn | jahí pratī́co anū́caḥ párāco víṣvak satyáṃ kr̥ṇuhi cittám eṣām ||4||"
  },
  {
    "book": "3",
    "hymn": "1",
    "verse": "5",
    "text_sa": "índra sénāṃ mohayāmítrāṇām | agnér vā́tasya dhrā́jyā tā́n víṣūco ví nāśaya ||5||"
  },
  {
    "book": "3",
    "hymn": "1",
    "verse": "6",
    "text_sa": "índraḥ sénāṃ mohayatu marúto ghnantv ójasā | cákṣūṃsy agnír ā́ dattāṃ púnar etu párājitā ||6||"
  },
  {
    "book": "3",
    "hymn": "2",
    "verse": "1",
    "text_sa": "agnír no dūtáḥ pratyétu vidvā́n pratidáhann abhíśastim árātim | sá cittā́ni mohayatu páreṣāṃ nírhastāṃś ca kr̥ṇavaj jātávedāḥ ||1||"
  },
  {
    "book": "3",
    "hymn": "2",
    "verse": "2",
    "text_sa": "ayám agnír amūmuhad yā́ni cittā́ni vo hr̥dí | ví vo dhamatv ókasaḥ prá vo dhamatu sarvátaḥ ||2||"
  },
  {
    "book": "3",
    "hymn": "2",
    "verse": "3",
    "text_sa": "índra cittā́ni moháyann arvā́ṅ ā́kūtyā cara | agnér vā́tasya dhrā́jyā tā́n víṣūco ví nāśaya ||3||"
  },
  {
    "book": "3",
    "hymn": "2",
    "verse": "4",
    "text_sa": "vy ā̀kūtaya eṣām itā́tho cittā́ni muhyata | átho yád adyáiṣāṃ hr̥dí tád eṣāṃ pári nír jahi ||4||"
  },
  {
    "book": "3",
    "hymn": "2",
    "verse": "5",
    "text_sa": "amī́ṣāṃ cittā́ni pratimoháyantī gr̥hāṇā́ṅgāny apve párehi | abhí préhi nír daha hr̥tsú śókair grā́hyāmítrāṃs támasā vidhya śátrūn ||5||"
  },
  {
    "book": "3",
    "hymn": "2",
    "verse": "6",
    "text_sa": "asáu yā́ sénā marutaḥ páreṣām asmā́n áity abhy ójasā spárdhamānā | tā́m vidhyata támasā́pavratena yáthaiṣām anyó anyáṃ ná jānā́t ||6||"
  },
  {
    "book": "3",
    "hymn": "3",
    "verse": "1",
    "text_sa": "ácikradat svapā́ ihá bhuvad ágne vy àcasva ródasī urūcī́ | yuñjántu tvā marúto viśvávedasa ā́múṃ naya námasā rātáhavyam ||1||"
  },
  {
    "book": "3",
    "hymn": "3",
    "verse": "2",
    "text_sa": "dūré cit sántam aruṣā́sa índram ā́ cyāvayantu sakhyā́ya vípram | yád gāyatrī́ṃ br̥hatī́m arkám asmai sautrāmaṇyā́ dádhr̥ṣanta devā́ḥ ||2||"
  },
  {
    "book": "3",
    "hymn": "3",
    "verse": "3",
    "text_sa": "adbhyás tvā rā́ja váruṇo hvayatu sómas tvā hvayatu párvatebhyaḥ | índras tvā hvayatu viḍbhyá ābhyáḥ śyenó bhūtvā́ víśa ā́ patemā́ḥ ||3|| {4}"
  },
  {
    "book": "3",
    "hymn": "3",
    "verse": "4",
    "text_sa": "śyenó havyáṃ nayatv ā́ párasmād anyakṣetré áparuddhaṃ cárantam | aśvínā pánthāṃ kr̥ṇutāṃ sugáṃ ta imáṃ sajātā abhisáṃviśadhvam ||4|| {5}"
  },
  {
    "book": "3",
    "hymn": "3",
    "verse": "5",
    "text_sa": "hváyantu tvā pratijanā́ḥ práti mitrā́ avr̥ṣata | indrāgnī́ víśve devā́s te viśí kṣémam adīdharan ||5|| {6}"
  },
  {
    "book": "3",
    "hymn": "3",
    "verse": "6",
    "text_sa": "yás te hávaṃ vivádat sajātó yáś ca níṣṭyaḥ | ápāñcam indra táṃ kr̥tvā́themám ihā́va gamaya ||6|| {7}"
  },
  {
    "book": "3",
    "hymn": "4",
    "verse": "1",
    "text_sa": "ā́ tvā gan rāṣtráṃ sahá várcasód ihi prā́ṅ viśā́ṃ pátir ekarā́ṭ tváṃ ví rāja | sárvās tvā rājan pradíśo hvayantūpasádyo namasyò bhavehá ||1||"
  },
  {
    "book": "3",
    "hymn": "4",
    "verse": "2",
    "text_sa": "tvā́ṃ víśo vr̥ṇatāṃ rājyā̀ya tvā́m imā́ḥ pradíśaḥ páñca devī́ḥ | várṣman rāṣṭrásya kakúdi śrayasva táto na ugró ví bhajā vásūni ||2||"
  },
  {
    "book": "3",
    "hymn": "4",
    "verse": "3",
    "text_sa": "ácha tvā yantu havínaḥ sajātā́ agnír dūtó ajiráḥ sáṃ carātai | jāyā́ḥ putrā́ḥ sumánaso bhavantu bahúṃ balíṃ práti paśyāsā ugráḥ ||3||"
  },
  {
    "book": "3",
    "hymn": "4",
    "verse": "4",
    "text_sa": "aśvínā tvā́gre mitrā́váruṇobhā́ víśvé devā́ marútas tvā́ hvayantu | ádhā máno vasudéyāya kr̥ṇuṣva táto na ugró ví bhajā vásūni ||4||"
  },
  {
    "book": "3",
    "hymn": "4",
    "verse": "5",
    "text_sa": "ā́ prá drava paramásyāḥ parāvátaḥ śivé te dyā́vāpr̥thivī́ ubhé stām | tád ayáṃ rā́jā váruṇas táthāha sá tvāyám ahvat sá upedám éhi ||5||"
  },
  {
    "book": "3",
    "hymn": "4",
    "verse": "6",
    "text_sa": "índrendra manuṣyā̀ḥ párehi sáṃ hy ájñāsthā váruṇaiḥ saṃvidānáḥ | sá tvāyám ahvat své sadhásthe sá devā́n yakṣat sá u kalpayad víśaḥ ||6||"
  },
  {
    "book": "3",
    "hymn": "4",
    "verse": "7",
    "text_sa": "pathyā̀ revátīr bahudhā́ vírūpāḥ sárvāḥ saṃgátya várīyas te akran | tā́s tvā sárvāḥ saṃvidānā́ hvayantu daśamī́m ugráḥ sumánā vaśehá ||7||"
  },
  {
    "book": "3",
    "hymn": "5",
    "verse": "1",
    "text_sa": "ā́yám agan parṇamaṇír balī́ bálena pramr̥ṇánt sapátnān | ójo devā́nāṃ páya óṣadhīnāṃ várcasā mā jinvantv áprayāvan ||1||"
  },
  {
    "book": "3",
    "hymn": "5",
    "verse": "2",
    "text_sa": "máyi kṣatráṃ parṇamaṇe máyi dhārayatād rayím | aháṃ rāṣṭrásyābhīvargé nijó bhūyāsam uttamáḥ ||2||"
  },
  {
    "book": "3",
    "hymn": "5",
    "verse": "3",
    "text_sa": "yáṃ nidadhúr vánaspátau gúhyaṃ devā́ḥ priyáṃ maṇím | tám asmábhyaṃ sahā́yuṣā devā́ dadatu bhártave ||3||"
  },
  {
    "book": "3",
    "hymn": "5",
    "verse": "4",
    "text_sa": "sómasya parṇáḥ sáha ugrám ā́gann índreṇa dattó váruṇena śiṣṭáḥ | táṃ priyāsaṃ bahú rócamāno dīrghāyutvā́ya śatáśāradāya ||4||"
  },
  {
    "book": "3",
    "hymn": "5",
    "verse": "5",
    "text_sa": "ā́ mārukṣat parṇamaṇír mahyā́ ariṣṭatā́taye | yáthāhám uttaró 'sāny aryamṇá utá saṃvídaḥ ||5||"
  },
  {
    "book": "3",
    "hymn": "5",
    "verse": "6",
    "text_sa": "yé dhī́vāno rathakārā́ḥ karmā́rā yé manīṣíṇaḥ | upastī́n parṇa máhyaṃ tvaṃ sárvān kr̥ṇv abhíto jánān ||6||"
  },
  {
    "book": "3",
    "hymn": "5",
    "verse": "7",
    "text_sa": "yé rā́jāno rājakŕ̥taḥ sūtā́ grāmaṇyàś ca yé | upastī́n parṇa máhyaṃ tváṃ sárvān kr̥ṇv abhíto jánān ||7||"
  },
  {
    "book": "3",
    "hymn": "5",
    "verse": "8",
    "text_sa": "parṇó 'si tanūpā́naḥ sáyonir vīró vīréṇa máyā | saṃvatsarásya téjasā téna badhnāmi tvā maṇe ||8||"
  },
  {
    "book": "3",
    "hymn": "6",
    "verse": "1",
    "text_sa": "púmān puṃsáḥ párijāto 'śvattháḥ khadirā́d ádhi | sá hantu śátrūn māmakā́n yā́n aháṃ dvéṣmi yé ca mā́m ||1||"
  },
  {
    "book": "3",
    "hymn": "6",
    "verse": "2",
    "text_sa": "tā́n aśvattha níḥ śr̥ṇīhi śátrūn vaibādhadódhataḥ | índreṇa vr̥traghnā́ medī́ mitréṇa váruṇena ca ||2||"
  },
  {
    "book": "3",
    "hymn": "6",
    "verse": "3",
    "text_sa": "yáthāśvattha nirábhano 'ntár mahaty àrṇavé | evā́ tā́nt sárvān nír bhaṅgdhi yā́n aháṃ dvéṣmi yé ca mā́m ||3||"
  },
  {
    "book": "3",
    "hymn": "6",
    "verse": "4",
    "text_sa": "yáḥ sáhamānaś cárasi sāsahāná iva r̥ṣabháḥ | ténāśvattha tváyā vayáṃ sapátnānt sahiṣīmahi ||4||"
  },
  {
    "book": "3",
    "hymn": "6",
    "verse": "5",
    "text_sa": "sinā́tv enān nírr̥tir mr̥tyóḥ pā́śair amokyáiḥ | áśvattha śátrūn māmakā́n yā́n aháṃ dvéṣmi yé ca mā́m ||5||"
  },
  {
    "book": "3",
    "hymn": "6",
    "verse": "6",
    "text_sa": "yáthāśvattha vānaspatyā́n āróhan kr̥ṇuṣé 'dharān | evā́ me śátror mūrdhā́naṃ víṣvag bhinddhi sáhasva ca ||6||"
  },
  {
    "book": "3",
    "hymn": "6",
    "verse": "7",
    "text_sa": "té 'dharā́ñcaḥ prá plavantāṃ chinnā́ náur iva bándhanāt | ná vaibādhápraṇuttānāṃ púnar asti nivártanam ||7||"
  },
  {
    "book": "3",
    "hymn": "6",
    "verse": "8",
    "text_sa": "práiṇān nude mánasā prá citténotá bráhmaṇā | práiṇān vr̥kṣásya śā́khayāśvatthásya nudāmahe ||8||"
  },
  {
    "book": "3",
    "hymn": "7",
    "verse": "1",
    "text_sa": "hariṇásya raghuṣyádó 'dhi śīrṣáṇi bheṣajám | sá kṣetriyáṃ viṣā́ṇayā viṣūcī́nam anīnaśat ||1||"
  },
  {
    "book": "3",
    "hymn": "7",
    "verse": "2",
    "text_sa": "ánu tvā hariṇó vŕ̥ṣā padbhíś catúrbhir akramīt | víṣāṇe ví ṣya guṣpitáṃ yád asya kṣetriyáṃ hr̥dí ||2||"
  },
  {
    "book": "3",
    "hymn": "7",
    "verse": "3",
    "text_sa": "adó yád avarócate cátuṣpakṣam iva chadíḥ | ténā te sárvaṃ kṣetriyám áṅgebhyo nāśayāmasi ||3||"
  },
  {
    "book": "3",
    "hymn": "7",
    "verse": "4",
    "text_sa": "amū́ yé diví subháge vicŕ̥tau nā́ma tā́rake | ví kṣetriyásya muñcatām adhamáṃ pā́śam uttamám ||4||"
  },
  {
    "book": "3",
    "hymn": "7",
    "verse": "5",
    "text_sa": "ā́pa íd vā́ u bheṣajī́r ā́po amīvacā́tanīḥ | ā́po víśvasya bheṣajī́s tā́s tvā muñcantu kṣetriyā́t ||5||"
  },
  {
    "book": "3",
    "hymn": "7",
    "verse": "6",
    "text_sa": "yád āsutéḥ kriyámānāyāḥ kṣetriyáṃ tvā vyānaśé | védāháṃ tásya bheṣajáṃ kṣetriyáṃ nāśayāmi tvát ||6||"
  },
  {
    "book": "3",
    "hymn": "7",
    "verse": "7",
    "text_sa": "apavāsé nákṣatrāṇām apavāsá uṣásām utá | ápāsmát sárvaṃ durbhūtám ápa kṣetriyám uchatu ||7||"
  },
  {
    "book": "3",
    "hymn": "8",
    "verse": "1",
    "text_sa": "ā́ yātu mitrá r̥túbhiḥ kálpamānaḥ saṃveśáyan pr̥thivī́m usríyābhiḥ | áthāsmábhyam váruṇo vāyúr agnír br̥hád rāṣṭráṃ saṃveśyàm dadhātu ||1||"
  },
  {
    "book": "3",
    "hymn": "8",
    "verse": "2",
    "text_sa": "dhātā́ rātíḥ savitédáṃ juśantām índras tváṣṭā práti haryantu me vácaḥ | huvé devī́m áditiṃ śū́raputrāṃ sajātā́nāṃ madhyameṣṭhā́ yáthā́sāni ||2||"
  },
  {
    "book": "3",
    "hymn": "8",
    "verse": "3",
    "text_sa": "huvé sómaṃ savitā́raṃ námobhir víśvān ādityā́m̐ ahám uttaratvé | ayám agnír dīdāyad dīrghám evá sajātáir iddhó 'pratibruvadbhiḥ ||3||"
  },
  {
    "book": "3",
    "hymn": "8",
    "verse": "4",
    "text_sa": "ihéd asātha ná paró gamāthéryo gopā́ḥ puṣṭapátir va ā́jat | asmái kā́māyópa kāmínīr víśve vo devā́ upasáṃyantu ||4||"
  },
  {
    "book": "3",
    "hymn": "8",
    "verse": "5",
    "text_sa": "sáṃ vo mánāṃsi sáṃ vratā́ sám ā́kūtīr namāmasi | amī́ yé vívratā sthána tā́n vaḥ sáṃ namayāmasi ||5||"
  },
  {
    "book": "3",
    "hymn": "8",
    "verse": "6",
    "text_sa": "aháṃ gr̥bhṇāmi mánasā mánāṃsi máma cittám ánu cittébhir éta | máma váśeṣu hŕ̥dayāni vaḥ kr̥ṇomi máma yātám ánuvartmāna éta ||6||"
  },
  {
    "book": "3",
    "hymn": "9",
    "verse": "1",
    "text_sa": "karśáphasya viśaphásya dyáuḥ pitā́ pr̥thivī́ mātā́ | yáthābhicakrá devā́s táthā́pa kr̥ṇutā púnaḥ ||1||"
  },
  {
    "book": "3",
    "hymn": "9",
    "verse": "2",
    "text_sa": "aśreṣmā́ṇo adhārayan táthā tán mánunā kr̥tám | kr̥ṇómi vádhri víṣkandhaṃ muṣkābarhó gávām iva ||2||"
  },
  {
    "book": "3",
    "hymn": "9",
    "verse": "3",
    "text_sa": "piśáṅge sū́tre khŕ̥galaṃ tád ā́ badhnanti vedhásaḥ | śravasyúṃ śúṣmaṃ kābaváṃ vádhriṃ kr̥ṇvantu bandhúraḥ ||3||"
  },
  {
    "book": "3",
    "hymn": "9",
    "verse": "4",
    "text_sa": "yénā śravasyavaś cáratha devā́ ivāsuramāyáyā | śúnāṃ kapír iva dū́ṣaṇo bándhurā kābavásya ca ||4||"
  },
  {
    "book": "3",
    "hymn": "9",
    "verse": "5",
    "text_sa": "dúṣṭyai hí tvā bhatsyā́mi dūṣayiṣyā́mi kābavám | úd āśávo ráthā iva śapáthebhiḥ sariṣyatha ||5||"
  },
  {
    "book": "3",
    "hymn": "9",
    "verse": "6",
    "text_sa": "ékaśataṃ víṣkandhāni víṣṭhitā pr̥thivī́m ánu | téṣāṃ tvā́m ágre új jaharur maṇíṃ viṣkandhadū́ṣaṇam ||6||"
  },
  {
    "book": "3",
    "hymn": "10",
    "verse": "1",
    "text_sa": "prathamā́ ha vy ùvāsa sā́ dhenúr abhavad yamé | sā́ naḥ páyasvatī duhām úttarāmuttarām sámām ||1||"
  },
  {
    "book": "3",
    "hymn": "10",
    "verse": "2",
    "text_sa": "yā́ṃ devā́ḥ pratinándanti rā́trim dhenúm upāyatī́m | saṃvatsarásya yā́ pátnī sā́ no astu sumaṅgalī́ ||2||"
  },
  {
    "book": "3",
    "hymn": "10",
    "verse": "3",
    "text_sa": "saṃvatsarásya pratimā́ṃ yā́ṃ tvā rātry upā́smahe | sā́ na ā́yuṣmatīṃ prajā́ṃ rāyás póṣeṇa sáṃ sr̥ja ||3||"
  },
  {
    "book": "3",
    "hymn": "10",
    "verse": "4",
    "text_sa": "iyám evá sā́ yā́ prathamā́ vyáuchad āsv ítarāsu carati práviṣṭā | mahā́nto asyāṃ mahimā́no antár vadhū́r jigāya navagáj jánitrī ||4||"
  },
  {
    "book": "3",
    "hymn": "10",
    "verse": "5",
    "text_sa": "vānaspatyā́ grā́vāṇo ghóṣam akrata havíṣ kr̥ṇvántaḥ parivatsarī́ṇam | ékāṣṭake suprajásaḥ suvī́rā vayáṃ syāma pátayo rayīṇā́m ||5||"
  },
  {
    "book": "3",
    "hymn": "10",
    "verse": "6",
    "text_sa": "íḍāyās padáṃ ghr̥távat sarīsr̥páṃ jā́tavedaḥ práti havyā́ gr̥bhāya | yé grāmyā́ḥ paśávo viśvárūpās téṣāṃ saptānā́ṃ máyi rántir astu ||6||"
  },
  {
    "book": "3",
    "hymn": "10",
    "verse": "7",
    "text_sa": "ā́ mā puṣṭé ca póṣe ca rā́tri devā́nāṃ sumatáu syāma | pūrṇā́ darve párā pata súpūrṇā púnar ā́ pata | sárvān yajñā́nt saṃbhuñjatī́ṣam ū́rjaṃ na ā́ bhara ||7||"
  },
  {
    "book": "3",
    "hymn": "10",
    "verse": "8",
    "text_sa": "ā́yám agant saṃvatsaráḥ pátir ekāṣṭake táva | sā́ na ā́yuṣmatīṃ prajā́ṃ rāyás póṣeṇa sáṃ sr̥ja ||8||"
  },
  {
    "book": "3",
    "hymn": "10",
    "verse": "9",
    "text_sa": "r̥tū́n yaja r̥tupátīn ārtavā́n utá hāyanā́n | sámāḥ saṃvatsarā́n mā́sān bhūtásya pátaye yaje ||9||"
  },
  {
    "book": "3",
    "hymn": "10",
    "verse": "10",
    "text_sa": "r̥túbhyaṣ ṭvārtavébhyo mādbhyáḥ saṃvatsarébhyaḥ | dhātré vidhātré samŕ̥dhe bhūtásya pátaye yaje ||10||"
  },
  {
    "book": "3",
    "hymn": "10",
    "verse": "11",
    "text_sa": "íḍayā júhvato vayáṃ devā́n ghr̥távatā yaje | gr̥hā́n álubhyato vayáṃ saṃ viśemópa gómataḥ ||11||"
  },
  {
    "book": "3",
    "hymn": "10",
    "verse": "12",
    "text_sa": "ekāṣṭakā́ tápasā tapyámānā jajā́na gárbhaṃ mahimā́nam índram | téna devā́ vy àsahanta śátrūn hantā́ dásyūnām abhavac chácīpátiḥ ||12||"
  },
  {
    "book": "3",
    "hymn": "10",
    "verse": "13",
    "text_sa": "índraputre sómaputre duhitā́si prajā́pateḥ | kā́mān asmā́kaṃ pūraya práti gr̥hṇāhi no havíḥ ||13||"
  },
  {
    "book": "3",
    "hymn": "11",
    "verse": "1",
    "text_sa": "muñcā́mi tvā havíṣā jī́vanāya kám ajñātayakṣmā́d utá rājayakṣmā́t | grā́hir jagrā́ha yády etád enaṃ tásyā indrāgnī prá mumuktam enam ||1||"
  },
  {
    "book": "3",
    "hymn": "11",
    "verse": "2",
    "text_sa": "yádi kṣitā́yur yádi vā páreto yádi mr̥tyór antikáṃ evá | tám ā́ harāmi nírr̥ter upásthād áspārśam enaṃ śatáśāradāya ||2||"
  },
  {
    "book": "3",
    "hymn": "11",
    "verse": "3",
    "text_sa": "sahasrākṣéṇa śatávīryeṇa śatā́yuṣā havíṣā́hārṣam enam | índro yáthainaṃ śarádo náyāty áti víśvasya duritásya pārám ||3||"
  },
  {
    "book": "3",
    "hymn": "11",
    "verse": "4",
    "text_sa": "śatáṃ jīva śarádo várdhamānaḥ śatáṃ hemantā́n chatám u vasantā́n | śatáṃ te índro agníḥ savitā́ bŕ̥haspátiḥ śatā́yuṣā havíṣā́hārṣam enam ||4||"
  },
  {
    "book": "3",
    "hymn": "11",
    "verse": "5",
    "text_sa": "prá viśataṃ prāṇāpānāv anaḍvā́hāv iva vrajám | vy ànyé yantu mr̥tyávo yā́n āhúr ítarān chatám ||5||"
  },
  {
    "book": "3",
    "hymn": "11",
    "verse": "6",
    "text_sa": "iháivá staṃ prāṇāpānau mā́pa gātam itó yuvám | śárīram asyā́ṅgāni jaráse vahataṃ púnaḥ ||6||"
  },
  {
    "book": "3",
    "hymn": "11",
    "verse": "7",
    "text_sa": "jarā́yai tvā pári dadāmi jarā́yai ní dhuvāmi tvā | jarā́ tvā bhadrā́ neṣṭa vy ànyé yantu mr̥tyávo yā́n āhúr ítarān chatám ||7||"
  },
  {
    "book": "3",
    "hymn": "11",
    "verse": "8",
    "text_sa": "abhí tvā jarimā́hita gā́m ukṣáṇam iva rájjvā | yás tvā mr̥tyúr abhyádhatta jā́yamānaṃ supāśáyā | táṃ te satyásya hástābhyām úd amuñcad bŕ̥haspátiḥ ||8||"
  },
  {
    "book": "3",
    "hymn": "12",
    "verse": "1",
    "text_sa": "iháivá dhruvā́ṃ ní minomi śā́lāṃ kṣéme tiṣṭhāti ghr̥tám ukṣámāṇā | tā́ṃ tvā śāle sárvavīrāḥ suvī́rā áriṣṭavīrā úpa sáṃ carema ||1||"
  },
  {
    "book": "3",
    "hymn": "12",
    "verse": "2",
    "text_sa": "iháivá dhruvā́ práti tiṣṭha śālé 'śvāvatī gómatī sūnŕ̥tāvatī | ū́rjasvatī ghr̥távatī páyasvaty úc chrayasva mahaté sáubhagāya ||2||"
  },
  {
    "book": "3",
    "hymn": "12",
    "verse": "3",
    "text_sa": "dharuṇy àsi śāle br̥háchandāḥ pū́tidhānyā | ā́ tvā vatsó gamed ā́ kumārá ā́ dhenávaḥ sāyám āspándamānāḥ ||3||"
  },
  {
    "book": "3",
    "hymn": "12",
    "verse": "4",
    "text_sa": "imā́ṃ śā́lāṃ savitā́ vāyúr índro bŕ̥haspátir ní minotu prajānán | ukṣántūdnā́ marúto ghr̥téna bhágo no rā́jā ní kr̥ṣíṃ tanotu ||4||"
  },
  {
    "book": "3",
    "hymn": "12",
    "verse": "5",
    "text_sa": "mā́nasya patni śaraṇā́ syonā́ devī́ devébhir nímitāsy ágre | tŕ̥ṇaṃ vásānā sumánā asas tvám áthāsmábhyaṃ sahávīraṃ rayíṃ dāḥ ||5||"
  },
  {
    "book": "3",
    "hymn": "12",
    "verse": "6",
    "text_sa": "r̥téna sthū́ṇām ádhi roha vaṃśogró virā́jann ápa vr̥ṅkṣva śátrūn | mā́ te riṣann upasattā́ro gr̥hā́ṇāṃ śāle śatáṃ jīvema śarádaḥ sárvavīrāḥ ||6||"
  },
  {
    "book": "3",
    "hymn": "12",
    "verse": "7",
    "text_sa": "émā́ṃ kumārás táruṇa ā́ vatsó jágatā sahá | émā́m parisrútaḥ kumbhá ā́ dadhnáḥ kaláśair aguḥ ||7||"
  },
  {
    "book": "3",
    "hymn": "12",
    "verse": "8",
    "text_sa": "pūrṇáṃ nāri prá bhara kumbhám etáṃ ghr̥tásya dhā́rām amŕ̥tena sáṃbhr̥tām | imā́ṃ pātr̥̄́n amŕ̥tena sám aṅgdhīṣṭāpūrtám abhí rakṣāty enām ||8||"
  },
  {
    "book": "3",
    "hymn": "12",
    "verse": "9",
    "text_sa": "imā́ ā́paḥ prá bharāmy ayakṣmā́ yakṣmanā́śanīḥ | gr̥hā́n úpa prá sīdāmy amŕ̥tena sahā́gnínā ||9||"
  },
  {
    "book": "3",
    "hymn": "13",
    "verse": "1",
    "text_sa": "yád adáḥ saṃprayatī́r áhāv ánadatā haté | tásmād ā́ nadyò nā́ma stha tā́ vo nā́māni sindhavaḥ ||1||"
  },
  {
    "book": "3",
    "hymn": "13",
    "verse": "2",
    "text_sa": "yát préṣitā váruṇenā́c chī́bham samávalgata | tád āpnod índro vo yatī́s tásmād ā́po ánu ṣṭhana ||2||"
  },
  {
    "book": "3",
    "hymn": "13",
    "verse": "3",
    "text_sa": "apakāmáṃ syándamānā ávīvarata vo hí kam | índro vaḥ śáktibhir devīs tásmād vā́r nā́ma vo hitám ||3||"
  },
  {
    "book": "3",
    "hymn": "13",
    "verse": "4",
    "text_sa": "ékaḥ vo devó 'py atiṣṭhat syándamānā yathāvaśám | úd āniṣur mahī́r íti tásmād udakám ucyate ||4||"
  },
  {
    "book": "3",
    "hymn": "13",
    "verse": "5",
    "text_sa": "ā́po bhadrā́ ghr̥tám íd ā́pa āsann agnī́ṣómau bibhraty ā́pa ít tā́ḥ | tīvró ráso madhupŕ̥cām araṃgamá ā́ mā prāṇéna sahá várcasā gamet ||5||"
  },
  {
    "book": "3",
    "hymn": "13",
    "verse": "6",
    "text_sa": "ā́d ít paśyāmy utá vā śr̥ṇomy ā́ mā ghóṣo gachati vā́ṅ māsām | mánye bhejānó amŕ̥tasya tárhi híraṇyavarṇā átr̥paṃ yadā́ vaḥ ||6||"
  },
  {
    "book": "3",
    "hymn": "13",
    "verse": "7",
    "text_sa": "idáṃ va āpo hŕ̥dayam ayáṃ vatsá r̥tāvarīḥ | ihétthám éta śakvarīr yátredáṃ veśáyāmi vaḥ ||7||"
  },
  {
    "book": "3",
    "hymn": "14",
    "verse": "1",
    "text_sa": "sáṃ vo goṣṭhéna suṣádā sáṃ rayyā́ sáṃ súbhūtyā | áharjātasya yán nā́ma ténā vaḥ sáṃ sr̥jāmasi ||1||"
  },
  {
    "book": "3",
    "hymn": "14",
    "verse": "2",
    "text_sa": "sáṃ vaḥ sr̥jatv aryamā́ sáṃ pūṣā́ sáṃ bŕ̥haspátiḥ | sám índro yó dhanaṃjayó máyi puṣyata yád vásu ||2||"
  },
  {
    "book": "3",
    "hymn": "14",
    "verse": "3",
    "text_sa": "saṃjagmānā́ ábibhyuṣīr asmín goṣṭhé karīṣíṇīḥ | bíbhratīḥ somyáṃ mádhv anamīvā́ upétana ||3||"
  },
  {
    "book": "3",
    "hymn": "14",
    "verse": "4",
    "text_sa": "iháivá gāva étanehó śákeva puṣyata | iháivótá prá jāyadhvaṃ máyi saṃjñā́nam astu vaḥ ||4||"
  },
  {
    "book": "3",
    "hymn": "14",
    "verse": "5",
    "text_sa": "śivó vo goṣṭhó bhavatu śāriśā́keva puṣyata | iháivótá prá jāyadhvaṃ máyā vaḥ sáṃ sr̥jāmasi ||5||"
  },
  {
    "book": "3",
    "hymn": "14",
    "verse": "6",
    "text_sa": "máyā gāvo gópatinā sacadhvam ayáṃ vo goṣṭhá ihá poṣayiṣṇúḥ | rāyás póṣeṇa bahulā́ bhávantīr jīvā́ jī́vantīr úpa vaḥ sadema ||6||"
  },
  {
    "book": "3",
    "hymn": "15",
    "verse": "1",
    "text_sa": "índram aháṃ vaṇíjaṃ codayāmi sá na áitu puraetā́ no astu | nudánn árātiṃ paripanthínaṃ mr̥gáṃ sá ī́śāno dhanadā́ astu máhyam ||1||"
  },
  {
    "book": "3",
    "hymn": "15",
    "verse": "2",
    "text_sa": "yé pánthāno bahávo devayā́nā antarā́ dyā́vāpr̥thivī́ saṃcáranti | té mā juṣantāṃ páyasā ghr̥téna yáthā krītvā́ dhánam āhárāṇi ||2||"
  },
  {
    "book": "3",
    "hymn": "15",
    "verse": "3",
    "text_sa": "idhménāgna ichámāno ghr̥téna juhómi havyáṃ tárase bálāya | yā́vad ī́śe bráhmaṇā vándamāna imā́ṃ dhíyaṃ śataséyāya devī́m ||3||"
  },
  {
    "book": "3",
    "hymn": "15",
    "verse": "4",
    "text_sa": "imā́m agne śaráṇiṃ mīmr̥ṣo no yám ádhvānam ágāma dūrám | śunáṃ no astu prapaṇó vikráyaś ca pratipaṇáḥ phalínaṃ mā kr̥ṇotu | idáṃ havyáṃ saṃvidānáu juṣethāṃ śunáṃ no astu caritám útthitaṃ ca ||4||"
  },
  {
    "book": "3",
    "hymn": "15",
    "verse": "5",
    "text_sa": "yéna dhánena prapaṇáṃ cárāmi dhánena devā dhánam ichámānaḥ | tán me bhū́yo bhavatu mā́ kánīyó 'gne sātaghnó devā́n havíṣā ní ṣedha ||5||"
  },
  {
    "book": "3",
    "hymn": "15",
    "verse": "6",
    "text_sa": "yéna dhánena prapaṇáṃ cárāmi dhánena devā dhánam ichámānaḥ | tásmin ma índro rúcim ā́ dadhātu prajā́patiḥ savitā́ sómo agníḥ ||6||"
  },
  {
    "book": "3",
    "hymn": "15",
    "verse": "7",
    "text_sa": "úpa tvā námasā vayáṃ hótar vaiśvānara stumáḥ | sá naḥ prajā́sv ātmásu góṣu prāṇéṣu jāgr̥hi ||7||"
  },
  {
    "book": "3",
    "hymn": "15",
    "verse": "8",
    "text_sa": "viśvā́hā te sádam íd bharemā́śvāyeva tíṣṭhate jātavedaḥ | rāyás póṣeṇa sám iṣā́ mádanto mā́ te agne prátiveśā riṣāma ||8||"
  },
  {
    "book": "3",
    "hymn": "16",
    "verse": "1",
    "text_sa": "prātár agníṃ prātár índram havāmahe prātár mitrā́váruṇā prātár aśvínā | prātár bhágaṃ pūṣáṇaṃ bráhmaṇas pátiṃ prātáḥ sómam utá rudráṃ havāmahe ||1||"
  },
  {
    "book": "3",
    "hymn": "16",
    "verse": "2",
    "text_sa": "prātarjítaṃ bhágam ugrám havāmahe vayáṃ putrám áditer yó vidhartā́ | ādhráś cid yáṃ mányamānas turáś cid rā́jā cid yáṃ bhágaṃ bhakṣī́ty ā́ha ||2||"
  },
  {
    "book": "3",
    "hymn": "16",
    "verse": "3",
    "text_sa": "bhága práṇetar bhága sátyarādho bhágemā́ṃ dhíyam úd avā dádan naḥ | bhága prá ṇo janaya góbhir áśvair bhága prá nŕ̥bhir nr̥vántaḥ syāma ||3||"
  },
  {
    "book": "3",
    "hymn": "16",
    "verse": "4",
    "text_sa": "utédā́nīṃ bhágavantaḥ syāmotá prapitvá utá mádhye áhnām | utóditau maghavant sū́ryasya vayáṃ devā́nāṃ sumatáu syāma ||4||"
  },
  {
    "book": "3",
    "hymn": "16",
    "verse": "5",
    "text_sa": "bhága evá bhágavām̐ astu devás ténā vayáṃ bhágavantaḥ syāma | táṃ tvā bhaga sárva íj johavīmi sá no bhaga puraetā́ bhavehá ||5||"
  },
  {
    "book": "3",
    "hymn": "16",
    "verse": "6",
    "text_sa": "sám adhvarā́yoṣáso namanta dadhikrā́veva śúcaye padā́ya | arvācīnáṃ vasuvídaṃ bhágaṃ me rátham ivā́śvā vājína ā́ vahantu ||6||"
  },
  {
    "book": "3",
    "hymn": "16",
    "verse": "7",
    "text_sa": "áśvāvatīr gómatīr na uṣā́so vīrávatīḥ sádam uchantu bhadrā́ḥ | ghr̥táṃ dúhānā viśvátaḥ prápītā yūyáṃ pāta svastíbhiḥ sádā naḥ ||7||"
  },
  {
    "book": "3",
    "hymn": "17",
    "verse": "1",
    "text_sa": "sī́rā yuñjanti kaváyo yugā́ ví tanvate pŕ̥thak | dhī́rā devéṣu sumnayáu ||1||"
  },
  {
    "book": "3",
    "hymn": "17",
    "verse": "2",
    "text_sa": "yunákta sī́rā ví yugā́ tanota kr̥té yónau vapatehá bī́jam | virā́jaḥ śnúṣṭiḥ sábharā asan no nédīya ít sr̥ṇyàḥ pakvám ā́ yavan ||2||"
  },
  {
    "book": "3",
    "hymn": "17",
    "verse": "3",
    "text_sa": "lā́ṅgalaṃ pavīrávat suśī́maṃ somasátsaru | úd íd vapatu gā́m áviṃ prasthā́vad rathavā́hanaṃ pī́barīṃ ca prapharvyàm ||3||"
  },
  {
    "book": "3",
    "hymn": "17",
    "verse": "4",
    "text_sa": "índraḥ sī́tāṃ ní gr̥hṇātu tā́ṃ pūṣā́bhí rakṣatu | sā́ naḥ páyasvatī duhām úttarāmuttarāṃ sámām ||4||"
  },
  {
    "book": "3",
    "hymn": "17",
    "verse": "5",
    "text_sa": "śunáṃ suphālā́ ví tudantu bhū́miṃ śunáṃ kīnā́śā ánu yantu vāhā́n | śúnāsīrā havíṣā tóśamānā supippalā́ óṣadhīḥ kartam asmái ||5||"
  },
  {
    "book": "3",
    "hymn": "17",
    "verse": "6",
    "text_sa": "śunáṃ vāhā́ḥ śunáṃ náraḥ śunáṃ kr̥ṣatu lā́ṅgalam | śunáṃ varatrā́ badhyantāṃ śunám áṣṭrām úd iṅgaya ||6||"
  },
  {
    "book": "3",
    "hymn": "17",
    "verse": "7",
    "text_sa": "śúnāsīrehá sma me juṣethām | yád diví cakráthuḥ páyas ténémā́m úpa siñcatam ||7||"
  },
  {
    "book": "3",
    "hymn": "17",
    "verse": "8",
    "text_sa": "sī́te vándāmahe tvārvā́cī subhage bhava | yáthā naḥ sumánā áso yáthā naḥ suphalā́ bhúvaḥ ||8||"
  },
  {
    "book": "3",
    "hymn": "17",
    "verse": "9",
    "text_sa": "ghr̥téna sī́tā mádhunā sámaktā víśvair deváir ánumatā marúdbhiḥ | sā́ naḥ sīte páyasābhyā́vavr̥tsvórjasvatī ghr̥távat pínvamānā ||9||"
  },
  {
    "book": "3",
    "hymn": "18",
    "verse": "1",
    "text_sa": "imā́ṃ khanāmy óṣadhiṃ vīrúdhāṃ bálavattamām | yáyā sapátnīṃ bā́dhate yáyā saṃvindáte pátim ||1||"
  },
  {
    "book": "3",
    "hymn": "18",
    "verse": "2",
    "text_sa": "úttānaparṇe súbhage dévajūte sáhasvati | sapátnīṃ me párā ṇuda pátiṃ me kévalaṃ kr̥dhi ||2||"
  },
  {
    "book": "3",
    "hymn": "18",
    "verse": "3",
    "text_sa": "nahí te nā́ma jagrā́ha nó asmín ramase pátau | párām evá parāvátaṃ sapátnīṃ gamayāmasi ||3||"
  },
  {
    "book": "3",
    "hymn": "18",
    "verse": "4",
    "text_sa": "úttarāhám uttara úttaréd úttarābhyaḥ | adháḥ sapátnī yā́ mámā́dharā sā́dharābhyaḥ ||4||"
  },
  {
    "book": "3",
    "hymn": "18",
    "verse": "5",
    "text_sa": "ahám asmi sáhamānā́tho tvám asi sāsahíḥ | ubhé sáhasvatī bhūtvā́ sapátnīṃ me sahāvahai ||5||"
  },
  {
    "book": "3",
    "hymn": "18",
    "verse": "6",
    "text_sa": "abhí te 'dhāṃ sáhamānām úpa te 'dhāṃ sáhīyasīm | mā́m ánu prá te máno vatsáṃ gáur iva dhāvatu pathā́ vā́r iva dhāvatu ||6||"
  },
  {
    "book": "3",
    "hymn": "19",
    "verse": "1",
    "text_sa": "sáṃśitaṃ ma idáṃ bráhma sáṃśitaṃ vīryàṃ bálam | sáṃśitaṃ kṣatrám ajáram astu jiṣṇúr yéṣām asmi puróhitaḥ ||1||"
  },
  {
    "book": "3",
    "hymn": "19",
    "verse": "2",
    "text_sa": "sám ahám eṣā́ṃ rāṣṭráṃ syāmi sám ójo vīryàṃ bálam | vr̥ścā́mi śátrūṇāṃ bāhū́n anéna havíṣā ahám ||2||"
  },
  {
    "book": "3",
    "hymn": "19",
    "verse": "3",
    "text_sa": "nīcáiḥ padyantām ádhare bhavantu yé naḥ sūríṃ maghávānaṃ pr̥tanyā́n | kṣiṇā́mi bráhmaṇāmítrān ún nayāmi svā́n ahám ||3||"
  },
  {
    "book": "3",
    "hymn": "19",
    "verse": "4",
    "text_sa": "tī́kṣṇīyāṃsaḥ paraśór agnés tīkṣṇátarā utá | índrasya vájrāt tī́kṣṇīyāṃso yéṣām ásmi puróhitaḥ ||4||"
  },
  {
    "book": "3",
    "hymn": "19",
    "verse": "5",
    "text_sa": "eṣā́m ahám ā́yudhā sáṃ syāmy eṣā́ṃ rāṣṭráṃ suvī́raṃ vardhayāmi | eṣā́m kṣatrám ajáram astu jiṣṇv èṣā́ṃ cittáṃ víśve 'vantu devā́ḥ ||5||"
  },
  {
    "book": "3",
    "hymn": "19",
    "verse": "6",
    "text_sa": "úd dharṣantāṃ maghavan vā́jināny úd vīrā́ṇāṃ jáyatām etu ghóṣaḥ | pŕ̥thag ghóṣā ululáyaḥ ketumánta úd īratām | devā́ índrajyeṣṭhā marúto yantu sénayā ||6||"
  },
  {
    "book": "3",
    "hymn": "19",
    "verse": "7",
    "text_sa": "prétā jáyatā nara ugrā́ vaḥ santu bāhávaḥ | tīkṣṇéṣavo 'baládhanvano hatogrā́yudhā abalā́n ugrábāhavaḥ ||7||"
  },
  {
    "book": "3",
    "hymn": "19",
    "verse": "8",
    "text_sa": "ávasr̥ṣṭā párā pata śáravye bráhmasaṃśite | jáya amítrān prá padyasva jahy èṣāṃ váraṃvaraṃ mā́mī́ṣāṃ moci káś caná ||8||"
  },
  {
    "book": "3",
    "hymn": "20",
    "verse": "1",
    "text_sa": "ayáṃ te yónir r̥tvíyo yáto jātó árocathāḥ | táṃ jānánn agna ā́ rohā́dhā no vardhaya rayím ||1||"
  },
  {
    "book": "3",
    "hymn": "20",
    "verse": "2",
    "text_sa": "ágne áchā vadehá naḥ pratyáṅ naḥ sumánā bhava | prá ṇo yacha viśāṃ pate dhanadā́ asi nas tvám ||2||"
  },
  {
    "book": "3",
    "hymn": "20",
    "verse": "3",
    "text_sa": "prá ṇo yachatv aryamā́ prá bhágaḥ prá bŕ̥haspátiḥ | prá devī́ḥ prótá sūnŕ̥tā rayíṃ devī́ dadhātu me ||3||"
  },
  {
    "book": "3",
    "hymn": "20",
    "verse": "4",
    "text_sa": "sómaṃ rā́jānam ávase 'gníṃ gīrbhír havāmahe | ādityám víṣṇum sū́ryaṃ brahmā́ṇaṃ ca bŕ̥haspátim ||4||"
  },
  {
    "book": "3",
    "hymn": "20",
    "verse": "5",
    "text_sa": "tváṃ no agne agníbhir bráhma yajñáṃ vardhaya | tváṃ no deva dā́tave rayíṃ dā́nāya codaya ||5||"
  },
  {
    "book": "3",
    "hymn": "20",
    "verse": "6",
    "text_sa": "indravāyū́ ubhā́v ihá suhávehá havāmahe | yáthā naḥ sárva íj jánaḥ sáṃgatyāṃ sumánā asad dā́nakāmaś ca no bhúvat ||6||"
  },
  {
    "book": "3",
    "hymn": "20",
    "verse": "7",
    "text_sa": "aryamáṇaṃ bŕ̥haspátim índraṃ dā́nāya codaya | vā́taṃ víṣṇuṃ sárasvatīṃ savitā́raṃ ca vājínam ||7||"
  },
  {
    "book": "3",
    "hymn": "20",
    "verse": "8",
    "text_sa": "vā́jasya nú prasavé sáṃ babhūvimemā́ ca víśvā bhúvanāni antáḥ | utā́ditsantaṃ dāpayatu prajānán rayíṃ ca naḥ sárvavīraṃ ní yacha ||8||"
  },
  {
    "book": "3",
    "hymn": "20",
    "verse": "9",
    "text_sa": "duhrā́m me páñca pradíṣo duhrā́m urvī́r yathābalám | prā́peyaṃ sárvā ā́kūtīr mánasā hŕ̥dayena ca ||9||"
  },
  {
    "book": "3",
    "hymn": "20",
    "verse": "10",
    "text_sa": "gosániṃ vā́cam udeyaṃ várcasā mābhyúdihi | ā́ rundhāṃ sarváto vāyús tváṣṭā póṣaṃ dadhātu me ||10||"
  },
  {
    "book": "3",
    "hymn": "21",
    "verse": "1",
    "text_sa": "yé agnáyo apsv àntár yé vr̥tré yé púruṣe yé áśmasu | yá āvivéśóṣadhīr yó vánaspátīṃs tébhyo agníbhyo hutám astv etát ||1||"
  },
  {
    "book": "3",
    "hymn": "21",
    "verse": "2",
    "text_sa": "yáḥ sóme antár yó góṣv antár yá ā́viṣṭo váyaḥsu yó mr̥géṣu | yá āvivéśa dvipádo yás cátuṣpadas tébhyo agníbhyo hutám astv etát ||2||"
  },
  {
    "book": "3",
    "hymn": "21",
    "verse": "3",
    "text_sa": "yá índreṇa saráthaṃ yā́ti devó vaiśvānará utá viśvadāvyàḥ | yáṃ jóhavīmi pŕ̥tanāsu sāsahíṃ tébhyo agníbhyo hutám astv etát ||3||"
  },
  {
    "book": "3",
    "hymn": "21",
    "verse": "4",
    "text_sa": "yó devó viśvā́d yám u kā́mam āhúr yáṃ dātā́raṃ pratigr̥hṇántam āhúḥ | yó dhī́raḥ śakráḥ paribhū́r ádābhyas tébhyo agníbhyo hutám astv etát ||4||"
  },
  {
    "book": "3",
    "hymn": "21",
    "verse": "5",
    "text_sa": "yáṃ tvā hótāraṃ mánasābhí saṃvidús tráyodaśa bhauvanā́ḥ páñca mānavā́ḥ | varcodháse yaśáse sūnŕ̥tāvate tébhyo agníbhyo hutám astv etát ||5||"
  },
  {
    "book": "3",
    "hymn": "21",
    "verse": "6",
    "text_sa": "ukṣā́nnāya vaśā́nnāya sómapr̥ṣṭhāya vedháse | vaiśvānarájyeṣṭhebhyas tébhyo agníbhyo hutám astv etát ||6||"
  },
  {
    "book": "3",
    "hymn": "21",
    "verse": "7",
    "text_sa": "dívaṃ pr̥thivī́m ánv antárikṣam yé vidyútam anusaṃcáranti | yé dikṣv àntár yé vā́te antás tébhyo agníbhyo hutám astv etát ||7||"
  },
  {
    "book": "3",
    "hymn": "21",
    "verse": "8",
    "text_sa": "híraṇyapāṇiṃ savitā́ram índraṃ bŕ̥haspátiṃ váruṇaṃ mitrám agním | víśvān devā́n áṅgiraso havāmahe imáṃ kravyā́daṃ śamayantv agním ||8||"
  },
  {
    "book": "3",
    "hymn": "21",
    "verse": "9",
    "text_sa": "śāntó agníḥ kravyā́c chāntáḥ puruṣaréṣaṇaḥ | átho yó viśvadāvyàs táṃ kravyā́dam aśīśamam ||9||"
  },
  {
    "book": "3",
    "hymn": "21",
    "verse": "10",
    "text_sa": "yé párvatāḥ sómapr̥ṣṭhā ā́pa uttānaśī́varīḥ | vā́taḥ parjánya ā́d agnís té kravyā́dam aśīśaman ||10||"
  },
  {
    "book": "3",
    "hymn": "22",
    "verse": "1",
    "text_sa": "hastivarcasáṃ prathatāṃ br̥hád yáśo ádityā yát tanvàḥ saṃbabhū́va | tát sarve sám adur máhyam etád víśve devā́ áditiḥ sajóṣāḥ ||1||"
  },
  {
    "book": "3",
    "hymn": "22",
    "verse": "2",
    "text_sa": "mitráś ca váruṇaś céndro rudráś ca cetatu | devā́so viśvádhāyasas té māñjantu várcasā ||2||"
  },
  {
    "book": "3",
    "hymn": "22",
    "verse": "3",
    "text_sa": "yéna hastī́ várcasā saṃbabhū́va yéna rā́jā manuṣyèsv apsv àntáḥ | yéna devā́ devátām ágra ā́yan téna mā́m adyá várcasā́gne varcasvínaṃ kr̥ṇu ||3||"
  },
  {
    "book": "3",
    "hymn": "22",
    "verse": "4",
    "text_sa": "yát te várco jātavedo br̥hád bhávaty ā́huteḥ | yā́vat sū́ryasya várca āsurásya ca hastínaḥ | tā́van me aśvínā várca ā́ dhattāṃ púṣkarasrajā ||4||"
  },
  {
    "book": "3",
    "hymn": "22",
    "verse": "5",
    "text_sa": "yā́vac cátasraḥ pradíśaś cákṣur yā́vat samaśnuté | tā́vat samáitv indriyáṃ máyi tád dhastivarcasám ||5||"
  },
  {
    "book": "3",
    "hymn": "22",
    "verse": "6",
    "text_sa": "hastī́ mr̥gā́ṇāṃ suṣádām atiṣṭhā́vān babhū́va hí | tásya bhágena várcasābhí ṣiñcāmi mā́m ahám ||6||"
  },
  {
    "book": "3",
    "hymn": "23",
    "verse": "1",
    "text_sa": "yéna vehád babhū́vitha nāśáyāmasi tát tvát | idáṃ tád anyátra tvád ápa dūré ní dadhmasi ||1||"
  },
  {
    "book": "3",
    "hymn": "23",
    "verse": "2",
    "text_sa": "ā́ te yóniṃ gárbha etu púmān bā́ṇa iveṣudhím | ā́ vīró 'tra jāyatāṃ putrás te dáśamāsyaḥ ||2||"
  },
  {
    "book": "3",
    "hymn": "23",
    "verse": "3",
    "text_sa": "púmāṃsaṃ putráṃ janaya táṃ púmān ánu jāyatām | bhávāsi putrā́ṇāṃ mātā́ jātā́nāṃ janáyāś ca yā́n ||3||"
  },
  {
    "book": "3",
    "hymn": "23",
    "verse": "4",
    "text_sa": "yā́ni badrā́ṇi bī́jāny r̥ṣabhā́ janáyanti ca | táis tváṃ putráṃ vindasva sā́ prasū́r dhénukā bhava ||4||"
  },
  {
    "book": "3",
    "hymn": "23",
    "verse": "5",
    "text_sa": "kr̥ṇómi te prājāpatyám ā́ yóniṃ gárbha etu te | vindásva tváṃ putráṃ nāri yás túbhyaṃ śám ásac chám u tásmai tvám bháva ||5||"
  },
  {
    "book": "3",
    "hymn": "23",
    "verse": "6",
    "text_sa": "yā́sām dyáuḥ pitā́ pr̥thivī́ mātā́ samudró mū́laṃ vīrúdhāṃ babhū́va | tā́s tvā putravídyāya dáivīḥ prā́vantv óṣadhayaḥ ||6||"
  },
  {
    "book": "3",
    "hymn": "24",
    "verse": "1",
    "text_sa": "páyasvatīr óṣadhayaḥ páyasvan māmakáṃ vácaḥ | átho páyasvatīnām ā́ bhare 'háṃ sahasraśáḥ ||1||"
  },
  {
    "book": "3",
    "hymn": "24",
    "verse": "2",
    "text_sa": "védāháṃ páyasvantaṃ cakā́ra dhānyàm bahú | saṃbhŕ̥tvā nā́ma yó devás táṃ vayáṃ havāmahe yóyo áyajvano gr̥hé ||2||"
  },
  {
    "book": "3",
    "hymn": "24",
    "verse": "3",
    "text_sa": "imā́ yā́ḥ páñca pradíśo mānavī́ḥ páñca kr̥ṣṭáyaḥ | vr̥ṣṭé śā́paṃ nadī́r ivehá sphātíṃ samā́vahān ||3||"
  },
  {
    "book": "3",
    "hymn": "24",
    "verse": "4",
    "text_sa": "úd útsaṃ śatádhāraṃ sahásradhāram ákṣitam | evā́smā́kedáṃ dhānyàṃ sahásradhāram ákṣitam ||4||"
  },
  {
    "book": "3",
    "hymn": "24",
    "verse": "5",
    "text_sa": "śátahasta samā́hara sáhasrahasta sáṃ kira | kr̥tásya kāryàsya cehá sphātíṃ samā́vaha ||5||"
  },
  {
    "book": "3",
    "hymn": "24",
    "verse": "6",
    "text_sa": "tisró mā́trā gandharvā́ṇāṃ cátasro gr̥hápatnyāḥ | tā́sāṃ yā́ sphātimáttamā táyā tvābhí mr̥śāmasi ||6||"
  },
  {
    "book": "3",
    "hymn": "24",
    "verse": "7",
    "text_sa": "upoháś ca samūháś ca kṣattā́rau te prajāpate | tā́v ihā́ vahatāṃ sphātíṃ bahúṃ bhūmā́nam ákṣitam ||7||"
  },
  {
    "book": "3",
    "hymn": "25",
    "verse": "1",
    "text_sa": "uttudás tvót tudatu mā́ dhr̥thāḥ śáyane své | íṣuḥ kā́masya yā́ bhīmā́ táyā vidhyāmi tvā hr̥dí ||1||"
  },
  {
    "book": "3",
    "hymn": "25",
    "verse": "2",
    "text_sa": "ādhī́parṇāṃ kā́maśalyām íṣuṃ saṃkalpákulmalām | tā́ṃ súsaṃnatāṃ kr̥tvā́ kā́mo vidhyatu tvā hr̥dí ||2||"
  },
  {
    "book": "3",
    "hymn": "25",
    "verse": "3",
    "text_sa": "yā́ plīhā́naṃ śoṣáyati kā́masyéṣuḥ súsaṃnatā | prācī́napakṣā vyòṣā táyā vidhyāmi tvā hr̥dí ||3||"
  },
  {
    "book": "3",
    "hymn": "25",
    "verse": "4",
    "text_sa": "śucā́ viddhā́ vyòṣayā śúṣkāsyābhí sarpa mā | mr̥dúr nímanyuḥ kévalī priyavādíny ánuvratā ||4||"
  },
  {
    "book": "3",
    "hymn": "25",
    "verse": "5",
    "text_sa": "ā́jāmi tvā́janyā pári mātúr átho pitúḥ | yáthā máma krátāv áso máma cittám upā́yasi ||5||"
  },
  {
    "book": "3",
    "hymn": "25",
    "verse": "6",
    "text_sa": "vy àsyai mitrāvaruṇau hr̥dáś cittā́ny asyatam | áthainām akratúṃ kr̥tvā́ mámaivá kr̥ṇutaṃ váśe ||6||"
  },
  {
    "book": "3",
    "hymn": "26",
    "verse": "1",
    "text_sa": "yè 'syā́ṃ sthá prā́cyāṃ diśí hetáyo nā́ma devā́s téṣāṃ vo agnír iṣavaḥ | té no mr̥ḍata té nó 'dhi brūta tébhyo vo námas tébhyo vaḥ svā́hā ||1||"
  },
  {
    "book": "3",
    "hymn": "26",
    "verse": "2",
    "text_sa": "yè 'syā́ṃ sthá dákṣiṇāyāṃ diśy àviṣyávo nā́ma devā́s téṣāṃ vaḥ kā́ma íṣavaḥ | té no mr̥ḍata té nó 'dhi brūta tébhyo vo námas tébhyo vaḥ svā́hā ||2||"
  },
  {
    "book": "3",
    "hymn": "26",
    "verse": "3",
    "text_sa": "yè 'syā́ṃ sthá pratī́cyāṃ diśí vairājā́ nā́ma devā́s téṣāṃ va ā́pa íṣavaḥ | té no mr̥ḍata té nó 'dhi brūta tébhyo vo námas tébhyo vaḥ svā́hā ||3||"
  },
  {
    "book": "3",
    "hymn": "26",
    "verse": "4",
    "text_sa": "yè 'syā́ṃ sthódīcyāṃ diśí pravídhyanto nā́ma devā́s téṣāṃ vo vā́ta íṣavaḥ | té no mr̥ḍata té nó 'dhi brūta tébhyo vo námas tébhyo vaḥ svā́hā ||4||"
  },
  {
    "book": "3",
    "hymn": "26",
    "verse": "5",
    "text_sa": "yè 'syā́ṃ sthá dhruvā́yāṃ diśí nilimpā́ nā́ma devā́s téṣāṃ va óṣadhīr íṣavaḥ | té no mr̥ḍata té nó 'dhi brūta tébhyo vo námas tébhyo vaḥ svā́hā ||5||"
  },
  {
    "book": "3",
    "hymn": "26",
    "verse": "6",
    "text_sa": "yè 'syā́ṃ sthórdhvā́yāṃ diśy ávasvanto nā́ma devā́s téṣāṃ vo bŕ̥haspátir íṣavaḥ | té no mr̥ḍata té nó 'dhi brūta tébhyo vo námas tébhyo vaḥ svā́hā ||6||"
  },
  {
    "book": "3",
    "hymn": "27",
    "verse": "1",
    "text_sa": "prā́cī díg agnír ádhipatir asitó rakṣitā́dityā́ íṣavaḥ | tébhyo námó 'dhipatibhyo námo rakṣitŕ̥bhyo náma íṣubhyo náma ebhyo astu | yò 'smā́n dvéṣṭi yáṃ vayáṃ dviṣmás táṃ vo jámbhe dadhmaḥ ||1||"
  },
  {
    "book": "3",
    "hymn": "27",
    "verse": "2",
    "text_sa": "dákṣiṇā díg índro 'dhipatis tíraścirājī rakṣitā́ pitára íṣavaḥ | tébhyo námo 'dhipatibhyo námo rakṣitŕ̥bhyo náma íṣubhyo náma ebhyo astu | yò 'smā́n dvéṣṭi yáṃ vayáṃ dviṣmás táṃ vo jámbhe dadhmaḥ ||2||"
  },
  {
    "book": "3",
    "hymn": "27",
    "verse": "3",
    "text_sa": "pratī́cī díg váruṇó 'dhipatiḥ pŕ̥dākū rakṣitā́nnam íṣavaḥ | tébhyo námo 'dhipatibhyo námo rakṣitŕ̥bhyo náma íṣubhyo náma ebhyo astu | yò 'smā́n dvéṣṭi yáṃ vayáṃ dviṣmás táṃ vo jámbhe dadhmaḥ ||3||"
  },
  {
    "book": "3",
    "hymn": "27",
    "verse": "4",
    "text_sa": "údīcī dík sómó 'dhipatiḥ svajó rakṣitā́śánir íṣavaḥ | tébhyo námo 'dhipatibhyo námo rakṣitŕ̥bhyo náma íṣubhyo náma ebhyo astu | yò 'smā́n dvéṣṭi yáṃ vayáṃ dviṣmás táṃ vo jámbhe dadhmaḥ ||4||"
  },
  {
    "book": "3",
    "hymn": "27",
    "verse": "5",
    "text_sa": "dhruvā́ díg víṣṇur ádhipatiḥ kalmā́ṣagrīvo rakṣitā́ vīrúdha íṣavaḥ | tébhyo námo 'dhipatibhyo námo rakṣitŕ̥bhyo náma íṣubhyo náma ebhyo astu | yò 'smā́n dvéṣṭi yáṃ vayám dviṣmás táṃ vo jámbhe dadhmaḥ ||5||"
  },
  {
    "book": "3",
    "hymn": "27",
    "verse": "6",
    "text_sa": "ūrdhvā́ díg bŕ̥haspátir ádhipatiḥ śvitró rakṣitā́ varṣám íṣavaḥ | tébhyo námo 'dhipatibhyo námo rakṣitŕ̥bhyo náma íṣubhyo náma ebhyo astu | yò 'smā́n dvéṣṭi yáṃ vayáṃ dviṣmás táṃ vo jámbhe dadhmaḥ ||6||"
  },
  {
    "book": "3",
    "hymn": "28",
    "verse": "1",
    "text_sa": "ékaikayaiṣā́ sŕ̥ṣṭyā sáṃ babhūva yátra gā́ ásr̥janta bhūtakŕ̥to viśvárūpāḥ | yátra vijā́yate yamíny apartúḥ sā́ paśū́n kṣiṇāti riphatī́ rúśatī ||1||"
  },
  {
    "book": "3",
    "hymn": "28",
    "verse": "2",
    "text_sa": "eṣā́ paśū́nt sáṃ kṣiṇāti kravyā́d bhūtvā́ vyádvarī | utáināṃ brahmáṇe dadyāt táthā syonā́ śivā́ syāt ||2||"
  },
  {
    "book": "3",
    "hymn": "28",
    "verse": "3",
    "text_sa": "śivā́ bhava púruṣebhyo góbhyo áśvebhyaḥ śivā́ | śivā́smái sárvasmai kṣétrāya śivā́ na iháidhi ||3||"
  },
  {
    "book": "3",
    "hymn": "28",
    "verse": "4",
    "text_sa": "ihá púṣṭir ihá rása ihá sahasrasā́tamā bhava | paśū́n yamini poṣaya ||4||"
  },
  {
    "book": "3",
    "hymn": "28",
    "verse": "5",
    "text_sa": "yátrā suhā́rdaḥ sukŕ̥to mádanti vihā́ya rógaṃ tanvàḥ svā́yāḥ | táṃ lokáṃ yamíny abhisáṃbabhūva sā́ no mā́ hiṃsīt púruṣān paśū́ṃś ca ||5||"
  },
  {
    "book": "3",
    "hymn": "28",
    "verse": "6",
    "text_sa": "yátrā suhā́rdāṃ sukŕ̥tām agnihotrahútām yátra lokáḥ | táṃ lokáṃ yamíny abhisáṃbabhūva sā́ no mā́ hiṃsīt púruṣān paśū́ṃś ca ||6||"
  },
  {
    "book": "3",
    "hymn": "29",
    "verse": "1",
    "text_sa": "yád rā́jāno vibhájanta iṣṭāpūrtásya ṣoḍaśám yamásyāmī́ sabhāsádaḥ | ávis tásmāt prá muñcati dattáḥ śitipā́t svadhā́ ||1||"
  },
  {
    "book": "3",
    "hymn": "29",
    "verse": "2",
    "text_sa": "sárvān kā́mān pūrayaty ābhávan prabhávan bhávan | ākūtipró 'vir dattáḥ śitipā́nn nópa dasyati ||2||"
  },
  {
    "book": "3",
    "hymn": "29",
    "verse": "3",
    "text_sa": "yó dádāti śitipā́dam áviṃ lokéna sáṃmitam | sá nā́kam abhyā́rohati yátra śulkó ná kriyáte abaléna bálīyase ||3||"
  },
  {
    "book": "3",
    "hymn": "29",
    "verse": "4",
    "text_sa": "páñcāpūpaṃ śitipā́dam áviṃ lokéna sáṃmitam | pradātópa jīvati pitr̥̄ṇā́ṃ loké 'kṣitam ||4||"
  },
  {
    "book": "3",
    "hymn": "29",
    "verse": "5",
    "text_sa": "páñcāpūpaṃ śitipā́dam áviṃ lokéna sáṃmitam | pradātópa jīvati sūryāmāsáyor ákṣitam ||5||"
  },
  {
    "book": "3",
    "hymn": "29",
    "verse": "6",
    "text_sa": "íreva nópa dasyati samudrá iva páyo mahát | deváu savāsínāv iva śitipā́n nópa dasyati ||6||"
  },
  {
    "book": "3",
    "hymn": "29",
    "verse": "7",
    "text_sa": "ká idáṃ kásmā adāt kā́maḥ kā́māyādāt | kā́mo dātā́ kā́maḥ pratigrahītā́ kā́maḥ samudrám ā́ viveśa | kā́mena tvā práti gr̥hnāmi kā́maitát te ||7||"
  },
  {
    "book": "3",
    "hymn": "29",
    "verse": "8",
    "text_sa": "bhū́miṣ ṭvā práti gr̥hṇātv antárikṣam idáṃ mahát | mā́háṃ prāṇéna mā́tmánā mā́ prajáyā pratigŕ̥hya ví rādhiṣi ||8||"
  },
  {
    "book": "3",
    "hymn": "30",
    "verse": "1",
    "text_sa": "sáhr̥dayaṃ sāṃmanasyám ávidveṣaṃ kr̥ṇomi vaḥ | anyó anyám abhí haryata vatsáṃ jātám ivāghnyā́ ||1||"
  },
  {
    "book": "3",
    "hymn": "30",
    "verse": "2",
    "text_sa": "ánuvrataḥ pitúḥ putró mātrā́ bhavatu sáṃmanāḥ | jāyā́ pátye mádhumatīṃ vā́caṃ vadatu śantivā́m ||2||"
  },
  {
    "book": "3",
    "hymn": "30",
    "verse": "3",
    "text_sa": "mā́ bhrā́tā bhrā́taraṃ dvikṣan mā́ svásāram utá svásā | samyáñcaḥ sávratā bhūtvā́ vā́caṃ vadata bhadráyā ||3||"
  },
  {
    "book": "3",
    "hymn": "30",
    "verse": "4",
    "text_sa": "yéna devā́ ná viyánti nó ca vidviṣáte mitháḥ | tát kr̥ṇmo bráhma vo gr̥hé saṃjñā́naṃ púruṣebhyaḥ ||4||"
  },
  {
    "book": "3",
    "hymn": "30",
    "verse": "5",
    "text_sa": "jyā́yasvantaś cittíno mā́ ví yauṣṭa saṃrādháyantaḥ sádhurāś cárantaḥ | anyó anyásmai valgú vádanta éta sadhrīcī́nān vaḥ sáṃmanasas krṇomi ||5||"
  },
  {
    "book": "3",
    "hymn": "30",
    "verse": "6",
    "text_sa": "samānī́ prapā́ sahá vo 'nnabhāgáḥ samāné yóktre sahá vo yunajmi | samyáñco 'gníṃ saparyatārā́ nā́bhim ivābhítaḥ ||6||"
  },
  {
    "book": "3",
    "hymn": "30",
    "verse": "7",
    "text_sa": "sadhrīcī́nān vaḥ sáṃmanasas kr̥ṇomy ékaśnuṣṭīnt saṃvánanena sárvān | devā́ ivāmŕ̥taṃ rákṣamāṇāḥ sāyáṃprātaḥ saumanasó vo astu ||7||"
  },
  {
    "book": "3",
    "hymn": "31",
    "verse": "1",
    "text_sa": "ví devā́ jarásāvr̥tan ví tvám agne árātyā | vy àháṃ sárveṇa pāpmánā ví yákṣmeṇa sám ā́yuṣā ||1||"
  },
  {
    "book": "3",
    "hymn": "31",
    "verse": "2",
    "text_sa": "vy ā́rtyā pávamāno ví śakráḥ pāpakr̥tyáyā | vy àháṃ sárveṇa pāpmánā ví yákṣmeṇa sám ā́yuṣā ||2||"
  },
  {
    "book": "3",
    "hymn": "31",
    "verse": "3",
    "text_sa": "ví grāmyā́ḥ paśáva āraṇyáir vy ā́pas tŕ̥ṣṇayāsaran | vy àháṃ sárveṇa pāpmánā ví yákṣmeṇa sám ā́yuṣā ||3||"
  },
  {
    "book": "3",
    "hymn": "31",
    "verse": "4",
    "text_sa": "vī̀ mé dyā́vāpr̥thivī́ itó ví pánthāno díśaṃdiśam | vy àháṃ sárveṇa pāpmánā ví yákṣmeṇa sám ā́yuṣā ||4||"
  },
  {
    "book": "3",
    "hymn": "31",
    "verse": "5",
    "text_sa": "tváṣṭā duhitré vahatúṃ yunaktī́tīdáṃ víśvaṃ bhúvanaṃ ví yāti | vy àháṃ sárveṇa pāpmánā ví yákṣmeṇa sám ā́yuṣā ||5||"
  },
  {
    "book": "3",
    "hymn": "31",
    "verse": "6",
    "text_sa": "agníḥ prāṇā́nt sáṃ dadhāti candráḥ prāṇéna sáṃhitaḥ | vy àháṃ sárveṇa pāpmánā ví yákṣmeṇa sám ā́yuṣā ||6||"
  },
  {
    "book": "3",
    "hymn": "31",
    "verse": "7",
    "text_sa": "prāṇéna viśvátovīryaṃ devā́ḥ sū́ryaṃ sám airayan | vy àháṃ sárveṇa pāpmánā ví yákṣmeṇa sám ā́yuṣā ||7||"
  },
  {
    "book": "3",
    "hymn": "31",
    "verse": "8",
    "text_sa": "ā́yuṣmatām āyuṣkŕ̥tāṃ prāṇéna jīva mā́ mr̥thāḥ | vy àháṃ sárveṇa pāpmánā ví yákṣmeṇa sám ā́yuṣā ||8||"
  },
  {
    "book": "3",
    "hymn": "31",
    "verse": "9",
    "text_sa": "prāṇéna prāṇatā́ṃ prā́ṇeháivá bhava mā́ mr̥thāḥ | vy àháṃ sárveṇa pāpmánā ví yákṣmeṇa sám ā́yuṣā ||9||"
  },
  {
    "book": "3",
    "hymn": "31",
    "verse": "10",
    "text_sa": "úd ā́yuṣā sám ā́yuṣód óṣadhīnāṃ rásena | vy àháṃ sárveṇa pāpmánā ví yákṣmeṇa sám ā́yuṣā ||10||"
  },
  {
    "book": "3",
    "hymn": "31",
    "verse": "11",
    "text_sa": "ā́ parjányasya vr̥ṣṭyód asthāmāmŕ̥tā vayám | vy àháṃ sárveṇa pāpmánā ví yákṣmeṇa sám ā́yuṣā ||11||"
  },
  {
    "book": "4",
    "hymn": "1",
    "verse": "1",
    "text_sa": "bráhma jajñānáṃ prathamáṃ purástād ví sīmatáḥ surúco vená āvaḥ | sá budhnyā̀ upamā́ asya viṣṭhā́ḥ satáś ca yónim ásataś ca ví vaḥ ||1||"
  },
  {
    "book": "4",
    "hymn": "1",
    "verse": "2",
    "text_sa": "iyáṃ pítryā rā́ṣṭry etv ágre prathamā́ya janúṣe bhuvaneṣṭhā́ḥ | tásmā etáṃ surúcaṃ hvārám ahyaṃ gharmáṃ śrīṇantu prathamā́ya dhāsyáve ||2||"
  },
  {
    "book": "4",
    "hymn": "1",
    "verse": "3",
    "text_sa": "prá yó jajñé vidvā́n asya bándhur víśvā devā́nāṃ jánimā vivakti | bráhma bráhmaṇa új jabhāra mádhyān nicáir uccáiḥ svadhā́ abhí prá tasthau ||3||"
  },
  {
    "book": "4",
    "hymn": "1",
    "verse": "4",
    "text_sa": "sá hí vidáḥ sá pr̥thivyā́ r̥tasthā́ mahī́ kṣémaṃ ródasī askabhāyat | mahā́n mahī́ áskabhāyad ví jātó dyā́ṃ sádma pā́rthivaṃ ca rájaḥ ||4||"
  },
  {
    "book": "4",
    "hymn": "1",
    "verse": "5",
    "text_sa": "sá bhudhnyā́d āṣṭra janúṣo 'bhy ágram bŕ̥haspátir devátā tásya samrā́ṭ | áhar yác chukráṃ jyótiṣo jániṣṭā́tha dyumánto ví vasantu víprāḥ ||5||"
  },
  {
    "book": "4",
    "hymn": "1",
    "verse": "6",
    "text_sa": "nūnáṃ tád asya kāvyó hinoti mahó devásya pūrvyásya dhā́ma | eṣá jajñe bahúbhiḥ sākám itthā́ pū́rve árdhe víṣite sasán nú ||6||"
  },
  {
    "book": "4",
    "hymn": "1",
    "verse": "7",
    "text_sa": "yó 'tharvāṇaṃ pitáraṃ devábandhuṃ bŕ̥haspátiṃ námasā́va ca gáchāt | tváṃ víśveṣāṃ janitā́ yáthā́saḥ kavír devó ná dábhāyat svadhā́vān ||7||"
  },
  {
    "book": "4",
    "hymn": "2",
    "verse": "1",
    "text_sa": "yá ātmadā́ baladā́ yásya víśva upā́sate praśíṣaṃ yásya devā́ḥ | yò 'syéśe dvipádo yáś cátuṣpadaḥ kásmai devā́ya havíṣā vidhema ||1||"
  },
  {
    "book": "4",
    "hymn": "2",
    "verse": "2",
    "text_sa": "yáḥ prāṇató nimiṣató mahitváiko rā́jā jágato babhū́va | yásya chāyā́mŕ̥taṃ yásya mr̥tyúḥ kásmai devā́ya havíṣā vidhema ||2||"
  },
  {
    "book": "4",
    "hymn": "2",
    "verse": "3",
    "text_sa": "yáṃ krándasī ávataś caskabhāné bhiyásāne ródasī áhvayethām | yásyāsáu pánthā rájaso vimā́naḥ kásmai devā́ya havíṣā vidhema ||3||"
  },
  {
    "book": "4",
    "hymn": "2",
    "verse": "4",
    "text_sa": "yásya dyáur urvī́ pr̥thivī́ ca mahī́ yásyādá urv àntárikṣam | yásyāsáu sū́ro vítato mahitvā́ kásmai devā́ya havíṣā vidhema ||4||"
  },
  {
    "book": "4",
    "hymn": "2",
    "verse": "5",
    "text_sa": "yásya víśve himávanto mahitvā́ samudré yásya rasā́m íd āhúḥ | imā́ś ca pradíśo yásya bāhū́ kásmai devā́ya havíṣā vidhema ||5||"
  },
  {
    "book": "4",
    "hymn": "2",
    "verse": "6",
    "text_sa": "ā́po ágre víśvam āvan gárbhaṃ dádhānā amŕ̥tā r̥tajñā́ḥ | yā́su devī́ṣv ádhi devá ā́sīt kásmai devā́ya havíṣā vidhema ||6||"
  },
  {
    "book": "4",
    "hymn": "2",
    "verse": "7",
    "text_sa": "hiraṇyagarbháḥ sám avartatā́gre bhūtásya jātáḥ pátir éka āsīt | sá dādhāra pr̥thivī́m utá dyā́ṃ kásmai devā́ya havíṣā vidhema ||7||"
  },
  {
    "book": "4",
    "hymn": "2",
    "verse": "8",
    "text_sa": "ā́po vatsáṃ janáyantīr gárbham ágre sám airayan | tásyotá jā́yamānasyólba āsīd dhiraṇyáyaḥ kásmai devā́ya havíṣā vidhema ||8||"
  },
  {
    "book": "4",
    "hymn": "3",
    "verse": "1",
    "text_sa": "úd itás tráyo akraman vyāghráḥ púruṣo vŕ̥kaḥ | hírug ghí yánti síndhavo hírug devó vánaspátir híruṅ namantu śátravaḥ ||1||"
  },
  {
    "book": "4",
    "hymn": "3",
    "verse": "2",
    "text_sa": "páreṇaitu pathā́ vŕ̥kaḥ paraméṇotá táskaraḥ | páreṇa datvátī rájjuḥ páreṇāghāyúr arṣatu ||2||"
  },
  {
    "book": "4",
    "hymn": "3",
    "verse": "3",
    "text_sa": "akṣyàu ca te múkhaṃ ca te vyā́ghra jambhayāmasi | ā́t sárvān viṃśatíṃ nakhā́n ||3||"
  },
  {
    "book": "4",
    "hymn": "3",
    "verse": "4",
    "text_sa": "vyāghráṃ datvátāṃ vayáṃ prathamáṃ jambhayāmasi | ā́d u ṣṭenám átho áhiṃ yātudhā́nam átho vŕ̥kam ||4||"
  },
  {
    "book": "4",
    "hymn": "3",
    "verse": "5",
    "text_sa": "yó adyá stená ā́yati sá sáṃpiṣṭo ápāyati | pathā́m apadhvaṃsénaitv índro vájreṇa hantu tám ||5||"
  },
  {
    "book": "4",
    "hymn": "3",
    "verse": "6",
    "text_sa": "mūrṇā́ mr̥gásya dántā ápiśīrṇā u pr̥ṣṭáyaḥ | nimrúk te godhā́ bhavatu nīcā́yac chaśayúr mr̥gáḥ ||6||"
  },
  {
    "book": "4",
    "hymn": "3",
    "verse": "7",
    "text_sa": "yát saṃyámo ná ví yamo ví yamo yán ná saṃyámaḥ | indrajā́ḥ somajā́ ātharvaṇám asi vyāghrajámbhanam ||7||"
  },
  {
    "book": "4",
    "hymn": "4",
    "verse": "1",
    "text_sa": "yā́ṃ tvā gandharvó ákhanad váruṇāya mr̥tábhraje | tā́ṃ tvā vayáṃ khanāmasy óṣadhiṃ śepahárṣaṇīm ||1||"
  },
  {
    "book": "4",
    "hymn": "4",
    "verse": "2",
    "text_sa": "úd uṣā́ úd u sū́rya úd idáṃ māmakáṃ vácaḥ | úd ejatu prajā́patir vŕ̥ṣā śúṣmeṇa vājínā ||2||"
  },
  {
    "book": "4",
    "hymn": "4",
    "verse": "3",
    "text_sa": "yáthā sma te viróhato 'bhítaptam ivā́nati | tátas te śúṣmavattaram iyáṃ kr̥ṇotv óṣadhiḥ ||3||"
  },
  {
    "book": "4",
    "hymn": "4",
    "verse": "4",
    "text_sa": "úc chúṣmáuṣadhīnāṃ sā́rā r̥ṣabhā́ṇām | sáṃ puṃsā́m indra vŕ̥ṣṇyam asmín dhehi tanūvaśin ||4||"
  },
  {
    "book": "4",
    "hymn": "4",
    "verse": "5",
    "text_sa": "apā́ṃ rásaḥ prathamajó 'tho vánaspátīnām | utá sómasya bhrā́tāsy utā́rśám asi vŕ̥ṣṇyam ||5||"
  },
  {
    "book": "4",
    "hymn": "4",
    "verse": "6",
    "text_sa": "adyā́gne adyá savitar adyá devi sarasvati | adyā́syá brahmaṇas pate dhánur ivā́ tānayā pásaḥ ||6||"
  },
  {
    "book": "4",
    "hymn": "4",
    "verse": "7",
    "text_sa": "ā́háṃ tanomi te páso ádhi jyā́m iva dhánvani | krámasvárśa iva rohítam ánavaglāyatā sádā ||7||"
  },
  {
    "book": "4",
    "hymn": "4",
    "verse": "8",
    "text_sa": "áśvasyāśvatarásyājásya pétvasya ca | átha r̥ṣabhásya yé vā́jās tā́n asmín dhehi tanūvaśin ||8||"
  },
  {
    "book": "4",
    "hymn": "5",
    "verse": "1",
    "text_sa": "sahásraśr̥ṅgo vr̥ṣabhó yáḥ samudrā́d udā́carat | ténā sahasyènā vayáṃ ní jánānt svāpayāmasi ||1||"
  },
  {
    "book": "4",
    "hymn": "5",
    "verse": "2",
    "text_sa": "ná bhū́miṃ vā́to áti vāti nā́ti paśyati káś caná | stríyaś ca sárvāḥ svāpáya śúnaś céndrasakhā cáran ||2||"
  },
  {
    "book": "4",
    "hymn": "5",
    "verse": "3",
    "text_sa": "proṣṭheśayā́s talpeśayā́ nā́rīr yā́ vahyaśī́varīḥ | stríyo yā́ḥ púṇyagandhayas tā́ḥ sárvāḥ svāpayāmasi ||3||"
  },
  {
    "book": "4",
    "hymn": "5",
    "verse": "4",
    "text_sa": "éjadejad ajagrabhaṃ cákṣuḥ prāṇám ajagrabham | áṅgāny ajagrabhaṃ sárvā rā́trīṇām atiśarvaré ||4||"
  },
  {
    "book": "4",
    "hymn": "5",
    "verse": "5",
    "text_sa": "yá ā́ste yáś cárati yáś ca tíṣṭhan vipáśyati | téṣāṃ sáṃ dadhmo ákṣīṇi yáthedáṃ harmyáṃ táthā ||5||"
  },
  {
    "book": "4",
    "hymn": "5",
    "verse": "6",
    "text_sa": "sváptu mātā́ sváptu pitā́ sváptu śvā́ sváptu viśpátiḥ | svápantv asyai jñātáyaḥ sváptv ayám abhíto jánaḥ ||6||"
  },
  {
    "book": "4",
    "hymn": "5",
    "verse": "7",
    "text_sa": "svápna svapnābhikáraṇena sárvaṃ ní svāpayā jánam | otsūryám anyā́nt svāpáyāvyuṣáṃ jāgr̥tād ahám índra ivā́riṣṭo ákṣitaḥ ||7||"
  },
  {
    "book": "4",
    "hymn": "6",
    "verse": "1",
    "text_sa": "brāhmaṇó jajñe prathamó dáśaśīrṣo dáśāsyaḥ | sá sómaṃ prathamáḥ papau sá cakārārasáṃ viṣám ||1||"
  },
  {
    "book": "4",
    "hymn": "6",
    "verse": "2",
    "text_sa": "yā́vatī dyā́vāpr̥thivī́ varimṇā́ yā́vat saptá síndhavo vitaṣṭhiré | vā́caṃ viṣásya dū́ṣaṇīṃ tā́m itó nír avādiṣam ||2||"
  },
  {
    "book": "4",
    "hymn": "6",
    "verse": "3",
    "text_sa": "suparṇás tvā garútmān víṣa prathamám āvayat | nā́mīmado nā́rūrupa utā́smā abhavaḥ pitúḥ ||3||"
  },
  {
    "book": "4",
    "hymn": "6",
    "verse": "4",
    "text_sa": "yás ta ā́syat páñcāṅgurir vakrā́c cid ádhi dhánvanaḥ | apaskambhásya śalyā́n nír avocam aháṃ viṣám ||4||"
  },
  {
    "book": "4",
    "hymn": "6",
    "verse": "5",
    "text_sa": "śalyā́d viṣáṃ nír avocam prā́ñjanād utá parṇadhéḥ | apāṣṭhā́c chŕ̥ṅgāt kúlmalān nír avocam ahám viṣám ||5||"
  },
  {
    "book": "4",
    "hymn": "6",
    "verse": "6",
    "text_sa": "arasás ta iṣo śalyó 'tho te arasáṃ viṣám | utā́rasásya vr̥kṣásya dhánuṣ ṭe arasārasám ||6||"
  },
  {
    "book": "4",
    "hymn": "6",
    "verse": "7",
    "text_sa": "yé ápīṣan yé ádihan yá ā́syan yé avā́sr̥jan | sárve te vádhrayaḥ kr̥tā́ vádhrir viṣagiríḥ kr̥táḥ ||7||"
  },
  {
    "book": "4",
    "hymn": "6",
    "verse": "8",
    "text_sa": "vádhrayas te khanitā́ro vádhris tvám asy oṣadhe | vádhriḥ sá párvato girír yáto jātám idáṃ viṣám ||8||"
  },
  {
    "book": "4",
    "hymn": "7",
    "verse": "1",
    "text_sa": "vā́r idám vārayātai varaṇā́vatyām ádhi | tátrāmŕ̥tasyā́siktaṃ ténā te vāraye viṣám ||1||"
  },
  {
    "book": "4",
    "hymn": "7",
    "verse": "2",
    "text_sa": "arasáṃ prācyàṃ viṣám arasáṃ yád udīcyàm | áthedám adharācyàṃ karambhéṇa ví kalpate ||2||"
  },
  {
    "book": "4",
    "hymn": "7",
    "verse": "3",
    "text_sa": "karambháṃ kr̥tvā́ tiryàṃ pībaspākám udārathím | kṣudhā́ kíla tvā duṣṭano jakṣivā́nt sá ná rūrupaḥ ||3||"
  },
  {
    "book": "4",
    "hymn": "7",
    "verse": "4",
    "text_sa": "ví te mádaṃ madāvati śarám iva pātayāmasi | prá tvā carúm iva yéṣantaṃ vácasā sthāpayāmasi ||4||"
  },
  {
    "book": "4",
    "hymn": "7",
    "verse": "5",
    "text_sa": "pári grā́mam ivā́citaṃ vácasā sthāpayāmasi | tíṣṭhā vr̥kṣá iva sthā́mny ábhrikhāte ná rūrupaḥ ||5||"
  },
  {
    "book": "4",
    "hymn": "7",
    "verse": "6",
    "text_sa": "pavástais tvā páry akrīṇan dūrśébhir ajínair utá | prakrī́r asi tvám oṣadhé 'bhrikhāte ná rūrupaḥ ||6||"
  },
  {
    "book": "4",
    "hymn": "7",
    "verse": "7",
    "text_sa": "ánāptā yé vaḥ prathamā́ yā́ni kármāṇi cakriré | vīrā́n no átra mā́ dabhan tád va etát puró dadhe ||7||"
  },
  {
    "book": "4",
    "hymn": "8",
    "verse": "1",
    "text_sa": "bhūtó bhūtéṣu páya ā́ dadhāti sá bhūtā́nām ádhipatir babhūva | tásya mr̥tyúś carati rājasū́yaṃ sá rā́jā ánu manyatām idáṃ ||1||"
  },
  {
    "book": "4",
    "hymn": "8",
    "verse": "2",
    "text_sa": "abhí préhi mā́pa vena ugráś cettā́ sapatnahā́ | ā́ tiṣṭha mitravardhana túbhyam devā́ ádhi bruvan ||2||"
  },
  {
    "book": "4",
    "hymn": "8",
    "verse": "3",
    "text_sa": "ātíṣṭhantaṃ pári víśve abhūṣaṃ chríyaṃ vásānaś carati svárociḥ | mahát tád vŕ̥ṣṇo ásurasya nā́mā́ viśvárūpo amŕ̥tāni tasthau ||3||"
  },
  {
    "book": "4",
    "hymn": "8",
    "verse": "4",
    "text_sa": "vyāghró ádhi váiyāghre ví kramasva díśo mahī́ḥ | víśas tvā sárvā vāñchantv ā́po divyā́ḥ páyasvatīḥ ||4||"
  },
  {
    "book": "4",
    "hymn": "8",
    "verse": "5",
    "text_sa": "yā́ ā́po divyā́ḥ páyasā mádanty antárikṣa utá vā pr̥thivyā́m | tā́sāṃ tvā sárvāsām apā́m abhí ṣiñcāmi várcasā ||5||"
  },
  {
    "book": "4",
    "hymn": "8",
    "verse": "6",
    "text_sa": "abhí tvā várcasāsicann ā́po divyā́ḥ páyasvatīḥ | yáthā́so mitravárdhanas táthā tvā savitā́ karat ||6||"
  },
  {
    "book": "4",
    "hymn": "8",
    "verse": "7",
    "text_sa": "enā́ vyāghráṃ pariṣasvajānā́ḥ siṃháṃ hinvanti mahaté sáubhagāya | samudráṃ na subhúvas tasthivā́ṃsaṃ marmr̥jyánte dvīpínam apsv àntáḥ ||7||"
  },
  {
    "book": "4",
    "hymn": "9",
    "verse": "1",
    "text_sa": "éhi jīváṃ trā́yamāṇaṃ párvatasyāsy ákṣyam | víśvebhir deváir dattáṃ paridhír jī́vanāya kám ||1||"
  },
  {
    "book": "4",
    "hymn": "9",
    "verse": "2",
    "text_sa": "paripā́ṇaṃ púruṣāṇāṃ paripā́ṇaṃ gávāṃ asi | áśvānām árvatām paripā́ṇāya tasthiṣe ||2||"
  },
  {
    "book": "4",
    "hymn": "9",
    "verse": "3",
    "text_sa": "utā́si paripā́ṇam yātujámbhanam āñjana | utā́mŕ̥tasya tváṃ vetthā́tho asi jīvabhójanam átho haritabheṣajám ||3||"
  },
  {
    "book": "4",
    "hymn": "9",
    "verse": "4",
    "text_sa": "yásyāñjana prasárpasy áṅgamaṅgam páruṣparuḥ | táto yákṣmaṃ ví bādhasa ugró madhyamaśī́r iva ||4||"
  },
  {
    "book": "4",
    "hymn": "9",
    "verse": "5",
    "text_sa": "náinaṃ prā́pnoti śapátho ná kr̥tyā́ nā́bhiśócanam | náinaṃ víṣkandham aśnute yás tvā bíbharty āñjana ||5||"
  },
  {
    "book": "4",
    "hymn": "9",
    "verse": "6",
    "text_sa": "asanmantrā́d duṣvápnyād duṣkr̥tā́c chámalād utá | durhā́rdaś cákṣuṣo ghorā́t tásmān naḥ pāhy āñjana ||6||"
  },
  {
    "book": "4",
    "hymn": "9",
    "verse": "7",
    "text_sa": "idáṃ vidvā́n āñjana satyáṃ vakṣyāmi nā́nr̥tam | sanéyam áśvaṃ gā́m ahám ātmā́naṃ táva pūruṣa ||7||"
  },
  {
    "book": "4",
    "hymn": "9",
    "verse": "8",
    "text_sa": "tráyo dāsā́ ā́ñjanasya takmā́ balā́sa ā́d áhiḥ | várṣiṣṭhaḥ párvatānāṃ trikakún nā́ma te pitā́ ||8||"
  },
  {
    "book": "4",
    "hymn": "9",
    "verse": "9",
    "text_sa": "yád ā́ñjanaṃ traikakudám jātáṃ himávatas pári | yātū́ṃś ca sárvāñ jambháyat sárvāś ca yātudhānyàḥ ||9||"
  },
  {
    "book": "4",
    "hymn": "9",
    "verse": "10",
    "text_sa": "yádi vā́si traikakudáṃ yádi yāmunám ucyáse | ubhé te bhadré nā́mnī tā́bhyāṃ naḥ pāhy āñjana ||10||"
  },
  {
    "book": "4",
    "hymn": "10",
    "verse": "1",
    "text_sa": "vā́tāj jātó antárikṣād vidyúto jyótiṣas pári | sá no hiraṇyajā́ḥ śaṅkháḥ kŕ̥śanaḥ pātv áṃhasaḥ ||1||"
  },
  {
    "book": "4",
    "hymn": "10",
    "verse": "2",
    "text_sa": "yó agrató rocanā́nāṃ samudrā́d ádhi jajñiṣé | śaṅkhéna hatvā́ rákṣāṃsy attríṇo ví ṣahāmahe ||2||"
  },
  {
    "book": "4",
    "hymn": "10",
    "verse": "3",
    "text_sa": "śaṅkhénā́mīvām ámatiṃ śaṅkhénotá sadā́nvāḥ | śaṅkhó no viśvábheṣajaḥ kŕ̥śanaḥ pātv áṃhasaḥ ||3||"
  },
  {
    "book": "4",
    "hymn": "10",
    "verse": "4",
    "text_sa": "diví jātáḥ samudrajáḥ sindhutás páry ā́bhr̥taḥ | sá no hiraṇyajā́ḥ śaṅkhá āyuṣpratáraṇo maṇíḥ ||4||"
  },
  {
    "book": "4",
    "hymn": "10",
    "verse": "5",
    "text_sa": "samudrā́j jātó maṇír vr̥trā́j jātó divākaráḥ | só asmā́nt sarvátaḥ pātu hetyā́ devāsurébhyaḥ ||5||"
  },
  {
    "book": "4",
    "hymn": "10",
    "verse": "6",
    "text_sa": "híraṇyānām éko 'si sómāt tvám ádhi jajñiṣe | ráthe tvám asi darśatá iṣudháu rocanás tváṃ prá ṇa ā́yūṃṣi tāriṣat ||6||"
  },
  {
    "book": "4",
    "hymn": "10",
    "verse": "7",
    "text_sa": "devā́nām ásthi kŕ̥śanaṃ babhūva tád ātmanvác caraty apsv àntáḥ | tát te badhnāmy ā́yuṣe várcase bálāya dīrghāyutvā́ya śatáśāradāya kārśanás tvābhí rakṣatu ||7||"
  },
  {
    "book": "4",
    "hymn": "11",
    "verse": "1",
    "text_sa": "anaḍvā́n dādhāra pr̥thivī́m utá dyā́m anaḍvā́n dādhārorv àntárikṣam | anaḍvā́n dādhāra pradíśaḥ ṣáḍ urvī́r anaḍvā́n víśvaṃ bhúvanam ā́ viveśa ||1||"
  },
  {
    "book": "4",
    "hymn": "11",
    "verse": "2",
    "text_sa": "anaḍvā́n índraḥ sá paśúbhyo ví caṣṭe trayā́ṃ chakró ví mimīte ádhvanaḥ | bhūtáṃ bhaviṣyád bhúvanā dúhānaḥ sárvā devā́nām carati vratā́ni ||2||"
  },
  {
    "book": "4",
    "hymn": "11",
    "verse": "3",
    "text_sa": "índro jātó manuṣyèṣv antár gharmás taptáś carati śóśucānaḥ | suprajā́ḥ sánt sá udāré ná sarṣad yó nā́śnīyā́d anaḍúho vijānán ||3||"
  },
  {
    "book": "4",
    "hymn": "11",
    "verse": "4",
    "text_sa": "anaḍvā́n duhe sukr̥tásya loká áinaṃ pyāyayati pávamānaḥ purástāt | parjányo dhā́rā marúta ū́dho asya yajñáḥ páyo dákṣiṇā dóho asya ||4||"
  },
  {
    "book": "4",
    "hymn": "11",
    "verse": "5",
    "text_sa": "yásya neśe yajñápatir ná yajñó nā́sya dāteśe ná pratigrahītā́ | yó viśvajíd viśvabhŕ̥d viśvákarmā gharmáṃ no brūta yatamáś cátuṣpāt ||5||"
  },
  {
    "book": "4",
    "hymn": "11",
    "verse": "6",
    "text_sa": "yéna devā́ḥ svàr āruruhúr hitvā́ śárīram amŕ̥tasya nā́bhim | téna geṣma sukr̥tásya lokáṃ gharmásya vraténa tápasā yaśasyávaḥ ||6||"
  },
  {
    "book": "4",
    "hymn": "11",
    "verse": "7",
    "text_sa": "índro rūpéṇāgnír váhena prajā́patiḥ parameṣṭhī́ virā́ṭ | viśvā́nare akramata vaiśvānaré akramatānadúhy akramata | só 'dr̥ṃhayata só 'dhārayata ||7||"
  },
  {
    "book": "4",
    "hymn": "11",
    "verse": "8",
    "text_sa": "mádhyam etád anaḍúho yátraiṣá váha ā́hitaḥ | etā́vad asya prācī́naṃ yā́vān pratyáṅ samā́hitaḥ ||8||"
  },
  {
    "book": "4",
    "hymn": "11",
    "verse": "9",
    "text_sa": "yó védānadúho dóhān saptā́nupadasvataḥ | prajā́ṃ ca lokáṃ cāpnoti táthā saptar̥ṣáyo viduḥ ||9||"
  },
  {
    "book": "4",
    "hymn": "11",
    "verse": "10",
    "text_sa": "padbhíḥ sedím avakrā́mann írāṃ jáṅghābhir utkhidán | srámeṇānaḍvā́n kīlā́laṃ kīnā́śaś cābhí gachataḥ ||10||"
  },
  {
    "book": "4",
    "hymn": "11",
    "verse": "11",
    "text_sa": "dvā́daśa vā́ etā́ rā́trīr vrátyā āhuḥ prajā́pateḥ | tátrópa bráhma yó véda tád vā́ anaḍúho vratám ||11||"
  },
  {
    "book": "4",
    "hymn": "11",
    "verse": "12",
    "text_sa": "duhé sāyáṃ duhé prātár duhé madhyáṃdinaṃ pári | dóhā yé asya saṃyánti tā́n vidmā́nupadasvataḥ ||12||"
  },
  {
    "book": "4",
    "hymn": "12",
    "verse": "1",
    "text_sa": "róhaṇy asi róhaṇy asthnáś chinnásya róhaṇī | roháyedám arundhati ||1||"
  },
  {
    "book": "4",
    "hymn": "12",
    "verse": "2",
    "text_sa": "yát te riṣṭáṃ yát te dyuttám ásti péṣṭraṃ ta ātmáni | dhātā́ tád bhadráyā púnaḥ sáṃ dadhat páruṣā páruḥ ||2||"
  },
  {
    "book": "4",
    "hymn": "12",
    "verse": "3",
    "text_sa": "sáṃ te majjā́ majjñā́ bhavatu sám u te páruṣā páruḥ | sáṃ te māṃsásya vísrastaṃ sám ásthy ápi rohatu ||3||"
  },
  {
    "book": "4",
    "hymn": "12",
    "verse": "4",
    "text_sa": "majjā́ majñā́ sáṃ dhīyatāṃ cármaṇā cárma rohatu | ásr̥k te ásthi rohatu māṃsáṃ māṃséna rohatu ||4||"
  },
  {
    "book": "4",
    "hymn": "12",
    "verse": "5",
    "text_sa": "lóma lómnā sáṃ kalpayā tvacā́ sáṃ kalpayā tvácam | ásr̥k te ásthi rohatu chinnáṃ sáṃ dhehy oṣadhe ||5||"
  },
  {
    "book": "4",
    "hymn": "12",
    "verse": "6",
    "text_sa": "sá út tiṣṭha préhi prá drava ráthaḥ sucakráḥ | supavíḥ sunā́bhiḥ práti tiṣṭhordhváḥ ||6||"
  },
  {
    "book": "4",
    "hymn": "12",
    "verse": "7",
    "text_sa": "yádi kartáṃ patitvā́ saṃśaśré yádi vā́śmā práhr̥to jaghā́na | r̥bhū́ ráthasyevā́ṅgāni sáṃ dadhat páruṣā páruḥ ||7||"
  },
  {
    "book": "4",
    "hymn": "13",
    "verse": "1",
    "text_sa": "utá devā ávahitaṃ dévā ún nayathā púnaḥ | utā́gaś cakrúṣaṃ devā dévā jīváyathā púnaḥ ||1||"
  },
  {
    "book": "4",
    "hymn": "13",
    "verse": "2",
    "text_sa": "dvā́v imáu vā́tau vāta ā́ síndhor ā́ parāvátaḥ | dákṣaṃ te anyá āvā́tu vy ànyó vātu yád rápaḥ ||2||"
  },
  {
    "book": "4",
    "hymn": "13",
    "verse": "3",
    "text_sa": "ā́ vāta vāhi bheṣajáṃ ví vāta vāhi yád rápaḥ | tváṃ hí viśvabheṣaja devā́nāṃ dūtá ī́yase ||3||"
  },
  {
    "book": "4",
    "hymn": "13",
    "verse": "4",
    "text_sa": "trā́yantām imáṃ devā́s trā́yantāṃ marútāṃ gaṇā́ḥ | trā́yantāṃ víśvā bhūtā́ni yáthāyám arapā́ ásat ||4||"
  },
  {
    "book": "4",
    "hymn": "13",
    "verse": "5",
    "text_sa": "ā́ tvāgamaṃ śáṃtātibhir átho ariṣṭátātibhiḥ | dákṣaṃ ta ugrám ā́bhāriṣaṃ párā yákṣmaṃ suvāmi te ||5||"
  },
  {
    "book": "4",
    "hymn": "13",
    "verse": "6",
    "text_sa": "ayáṃ me hásto bhágavān ayáṃ me bhágavattaraḥ | ayáṃ me viśvábheṣajo 'yáṃ śivā́bhimarśanaḥ ||6||"
  },
  {
    "book": "4",
    "hymn": "13",
    "verse": "7",
    "text_sa": "hástābhyāṃ dáśaśākhābhyāṃ jihvā́ vācáḥ purogavī́ | anāmayitnúbhyāṃ hástābhyāṃ tā́bhyāṃ tvābhí mr̥śāmasi ||7||"
  },
  {
    "book": "4",
    "hymn": "14",
    "verse": "1",
    "text_sa": "ajó hy àgnér ájaniṣṭa śókāt só apaśyaj janitā́ram ágre | téna devā́ devátām ágrā āyan téna róhān ruruhur médhyāsaḥ ||1||"
  },
  {
    "book": "4",
    "hymn": "14",
    "verse": "2",
    "text_sa": "krámadhvam agnínā nā́kam úkhyān hásteṣu bíbhrataḥ | divás pr̥ṣṭháṃ svàr gatvā́ miśrā́ devébhir ādhvam ||2||"
  },
  {
    "book": "4",
    "hymn": "14",
    "verse": "3",
    "text_sa": "pr̥ṣṭhā́t pr̥thivyā́ ahám antárikṣam ā́ruham antárikṣād dívam ā́ruham | divó nā́kasya pr̥ṣṭhā́t svàr jyótir agām ahám ||3||"
  },
  {
    "book": "4",
    "hymn": "14",
    "verse": "4",
    "text_sa": "svàr yánto nā́pekṣanta ā́ dyā́ṃ rohanti ródasī | yajñáṃ yé viśvátodhāraṃ súvidvāṃso viteniré ||4||"
  },
  {
    "book": "4",
    "hymn": "14",
    "verse": "5",
    "text_sa": "ágne préhi prathamó devátānāṃ cákṣur devā́nām utá mā́nuṣānām | íyakṣamāṇā bhŕ̥gubhiḥ sajóṣāḥ svàr yantu yájamānāḥ svastí ||5||"
  },
  {
    "book": "4",
    "hymn": "14",
    "verse": "6",
    "text_sa": "ajám anajmi páyasā ghr̥téna divyáṃ suparnáṃ payasáṃ br̥hántam | téna geṣma sukr̥tásya lokáṃ svàr āróhanto abhí nā́kam uttamám ||6||"
  },
  {
    "book": "4",
    "hymn": "14",
    "verse": "7",
    "text_sa": "páñcaudanaṃ pañcábhir aṅgúlibhir dárvyóddhara pañcadháitám odanám | prā́cyāṃ diśí śíro ajásya dhehi dákṣiṇāyāṃ diśí dákṣiṇaṃ dhehi pārśvám ||7||"
  },
  {
    "book": "4",
    "hymn": "14",
    "verse": "8",
    "text_sa": "pratī́cyāṃ diśí bhasádam asya dhehy úttarasyāṃ diśy úttaraṃ dhehi pārśvám | ūrdhvā́yāṃ diśy àjásyā́nūkaṃ dhehi diśí dhruvā́yāṃ dhehi pājasyàm antárikṣe madhyató mádhyam asya ||8||"
  },
  {
    "book": "4",
    "hymn": "14",
    "verse": "9",
    "text_sa": "śr̥tám ajáṃ śr̥táyā prórṇuhi tvacā́ sárvair áṅgaiḥ sáṃbhr̥taṃ viśvárūpam | sá út tisṭhetó abhi nā́kam uttamáṃ padbhíś catúrbhiḥ práti tiṣṭha dikṣú ||9||"
  },
  {
    "book": "4",
    "hymn": "15",
    "verse": "1",
    "text_sa": "samútpatantu pradíśo nábhasvatīḥ sám abhrā́ṇi vā́tajūtāni yantu | mahar̥ṣabhásya nádato nábhasvato vāśrā́ ā́paḥ pr̥thivī́ṃ tarpayantu ||1||"
  },
  {
    "book": "4",
    "hymn": "15",
    "verse": "2",
    "text_sa": "sám īkṣayantu taviṣā́ḥ sudā́navo 'pā́ṃ rásā óṣadhībhiḥ sacantām | varṣásya sárgā mahayantu bhū́miṃ pŕ̥thag jāyantām óṣadhayo viśvárūpāḥ ||2||"
  },
  {
    "book": "4",
    "hymn": "15",
    "verse": "3",
    "text_sa": "sám īkṣayasva gā́yato nábhāṃsy apā́m végāsaḥ pŕ̥thag úd vijantām | varṣásya sárgā mahayantu bhū́miṃ pŕ̥thag jāyantām vīrúdho viśvárūpāḥ ||3||"
  },
  {
    "book": "4",
    "hymn": "15",
    "verse": "4",
    "text_sa": "gaṇā́s tvópa gāyantu mā́rutāḥ parjanya ghoṣíṇaḥ pŕ̥thak | sárgā varṣásya várṣato várṣantu pr̥thivī́m ánu ||4||"
  },
  {
    "book": "4",
    "hymn": "15",
    "verse": "5",
    "text_sa": "úd īrayata marutaḥ samudratás tveṣó arkó nábha út pātayātha | mahar̥ṣabhásya nádato nábhasvato vāśrā́ ā́paḥ pr̥thivī́ṃ tarpayantu ||5||"
  },
  {
    "book": "4",
    "hymn": "15",
    "verse": "6",
    "text_sa": "abhí kranda stanáyārdáyodadhíṃ bhū́miṃ parjanya páyasā sám aṅdhi | tváyā sr̥ṣṭáṃ bahulám áitu varṣám āśāraiṣī́ kr̥śágur etv ástam ||6||"
  },
  {
    "book": "4",
    "hymn": "15",
    "verse": "7",
    "text_sa": "sáṃ vo 'vantu sudā́nava útsā ajagarā́ utá | marúdbhiḥ prácyutā meghā́ várṣantu pr̥thivī́m ánu ||7||"
  },
  {
    "book": "4",
    "hymn": "15",
    "verse": "8",
    "text_sa": "ā́śāmāśāṃ ví dyotatāṃ vā́tā vāntu diśódiśaḥ | marúdbhiḥ prácyutā meghā́ḥ sáṃ yantu pr̥thivī́m ánu ||8||"
  },
  {
    "book": "4",
    "hymn": "15",
    "verse": "9",
    "text_sa": "ā́po vidyúd abhráṃ varṣáṃ sáṃ vo 'vantu sudā́nava útsā ajagarā́ utá | marúdbhiḥ prácyutā meghā́ḥ prā́vantu pr̥thivī́m ánu ||9||"
  },
  {
    "book": "4",
    "hymn": "15",
    "verse": "10",
    "text_sa": "apā́m agnís tanū́bhiḥ saṃvidānó yá óṣadhīnām adhipā́ babhū́va | sá no varṣáṃ vanutāṃ jātávedāḥ prāṇáṃ prajā́bhyo amŕ̥taṃ divás pári ||10||"
  },
  {
    "book": "4",
    "hymn": "15",
    "verse": "11",
    "text_sa": "prajā́patiḥ salilā́d ā́ samudrā́d ā́pa īráyann udadhím ardayāti | prá pyāyatāṃ vŕ̥ṣṇo áśvasya réto 'rvā́n eténa stanayitnúnéhi ||11||"
  },
  {
    "book": "4",
    "hymn": "15",
    "verse": "12",
    "text_sa": "apó niṣiñcánn ásuraḥ pitā́ naḥ śvásantu gárgarā apā́ṃ varuṇā́va nī́cīr apáḥ sr̥ja | vádantu pŕ̥śnibāhavo maṇḍū́kā íriṇā́nu ||12||"
  },
  {
    "book": "4",
    "hymn": "15",
    "verse": "13",
    "text_sa": "saṃvatsaráṃ śaśayānā́ brāhmaṇā́ vratacāríṇaḥ | vā́cam parjányajinvitāṃ prá maṇdū́kā avādiṣuḥ ||13||"
  },
  {
    "book": "4",
    "hymn": "15",
    "verse": "14",
    "text_sa": "upaprávada maṇḍūki varṣáṃ ā́ vada tāduri | mádhye hradásya plavasva vigŕ̥hya catúraḥ padáḥ ||14||"
  },
  {
    "book": "4",
    "hymn": "15",
    "verse": "15",
    "text_sa": "khaṇvakhā́3i khaimakhā́3i mádhye taduri | varṣáṃ vanudhvaṃ pitaro marútāṃ mána ichata ||15||"
  },
  {
    "book": "4",
    "hymn": "15",
    "verse": "16",
    "text_sa": "mahā́ntaṃ kóśam úd acābhí ṣiñca savidyutáṃ bhavatu vā́tu vā́taḥ | tanvátāṃ yajñáṃ bahudhā́ vísr̥ṣṭā ānandínīr óṣadhayo bhavantu ||16||"
  },
  {
    "book": "4",
    "hymn": "16",
    "verse": "1",
    "text_sa": "br̥hánn eṣām adhiṣṭhātā́ antikā́d iva paśyati | yá stāyán mányate cárant sárvaṃ devā́ idáṃ viduḥ ||1||"
  },
  {
    "book": "4",
    "hymn": "16",
    "verse": "2",
    "text_sa": "yás tíṣṭhati cárati yáś ca vañcati yó nilā́yaṃ cárati yáḥ pratáṅkam | dváu saṃniṣádya yán mantráyete rā́jā tád veda váruṇas tr̥tī́yaḥ ||2||"
  },
  {
    "book": "4",
    "hymn": "16",
    "verse": "3",
    "text_sa": "utéyáṃ bhū́mir váruṇasya rā́jña utā́sáu dyáur br̥hatī́ dūréantā | utó samudráu váruṇasya kukṣī́ utā́smínn álpa udaké nílīnaḥ ||3||"
  },
  {
    "book": "4",
    "hymn": "16",
    "verse": "4",
    "text_sa": "utá yó dyā́m atisárpāt parástān ná sá mucyātai váruṇasya rā́jñaḥ | divá spáśaḥ prá carantīdám asya sahasrākṣā́ áti paśyanti bhū́mim ||4||"
  },
  {
    "book": "4",
    "hymn": "16",
    "verse": "5",
    "text_sa": "sárvaṃ tád rā́jā váruṇo ví caṣṭe yád antarā́ ródasī yát parástāt | sáṃkhyātā asya nimíṣo jánānām akṣā́n iva śvaghnī́ ní minoti tā́ni ||5||"
  },
  {
    "book": "4",
    "hymn": "16",
    "verse": "6",
    "text_sa": "yé te pā́śā varuṇa saptásapta tredhā́ tíṣṭhanti víṣitā rúṣantaḥ | chinántu sárve ánr̥taṃ vádantaṃ yáḥ satyavādy áti táṃ sr̥jantu ||6||"
  },
  {
    "book": "4",
    "hymn": "16",
    "verse": "7",
    "text_sa": "śaténa pā́śair abhí dhehi varuṇainaṃ mā́ te mocy anr̥tavā́ṅ nr̥cakṣaḥ | ā́stāṃ jālmá udáraṃ śraṃśayitvā́ kóśa ivābandháḥ parikr̥tyámānaḥ ||7||"
  },
  {
    "book": "4",
    "hymn": "16",
    "verse": "8",
    "text_sa": "yáḥ samābhyò váruṇo yó vyābhyò yáḥ saṃdeśyò váruṇo yó videśyò | yó daivó váruṇo yáś ca mā́nuṣaḥ ||8||"
  },
  {
    "book": "4",
    "hymn": "16",
    "verse": "9",
    "text_sa": "táis tvā sárvair abhí ṣyāmi pā́śair asāv āmuṣyāyaṇāmuṣyāḥ putra | tā́n u te sárvān anusáṃdiśāmi ||9||"
  },
  {
    "book": "4",
    "hymn": "17",
    "verse": "1",
    "text_sa": "ī́śāṇāṃ tvā bheṣajā́nām újjeṣa ā́ rabhāmahe | cakré sahásravīryam sárvasmā oṣadhe tvā ||1||"
  },
  {
    "book": "4",
    "hymn": "17",
    "verse": "2",
    "text_sa": "satyajítaṃ śapathayā́vanīṃ sáhamānāṃ punaḥsarā́m | sárvāḥ sám ahvy óṣadhīr itó naḥ pārayād íti ||2||"
  },
  {
    "book": "4",
    "hymn": "17",
    "verse": "3",
    "text_sa": "yā́ śaśā́pa śápanena yā́gháṃ mū́ram ādadhé | yā́ rásasya háraṇāya jātám ārebhé tokám attu sā́ ||3||"
  },
  {
    "book": "4",
    "hymn": "17",
    "verse": "4",
    "text_sa": "yā́ṃ te cakrúr āmé pā́tre yā́ṃ cakrúr nīlalohité | āmé māṃsé kr̥tyā́ṃ yā́ṃ cakrús táyā kr̥tyākŕ̥to jahi ||4||"
  },
  {
    "book": "4",
    "hymn": "17",
    "verse": "5",
    "text_sa": "dáuṣvapnyaṃ dáurjīvityaṃ rákṣo abhvàm arāyyàḥ | durṇā́mnīḥ sárvā durvā́cas tā́ asmán nāśayāmasi ||5||"
  },
  {
    "book": "4",
    "hymn": "17",
    "verse": "6",
    "text_sa": "kṣudhāmāráṃ tr̥ṣṇāmārám agótām anapatyátām | ápāmārga tváyā vayáṃ sárvaṃ tád ápa mr̥jmahe ||6||"
  },
  {
    "book": "4",
    "hymn": "17",
    "verse": "7",
    "text_sa": "tr̥ṣṇāmāráṃ kṣudhāmāráṃ átho akṣaparājayám | ápāmārga tváyā vayáṃ sárvaṃ tád ápa mr̥jmahe ||7||"
  },
  {
    "book": "4",
    "hymn": "17",
    "verse": "8",
    "text_sa": "apāmārgá óṣadhīnāṃ sárvāsām éka íd vaśī́ | téna te mr̥jma ā́sthitam átha tvám agadáś cara ||8||"
  },
  {
    "book": "4",
    "hymn": "18",
    "verse": "1",
    "text_sa": "samáṃ jyótiḥ sū́ryeṇā́hnā rā́trī samā́vatī | kr̥ṇomi satyám ūtáye 'rasā́ḥ santu kŕ̥tvarīḥ ||1||"
  },
  {
    "book": "4",
    "hymn": "18",
    "verse": "2",
    "text_sa": "yó devāḥ kr̥tyā́ṃ kr̥tvā́ hárād áviduṣo gr̥hám | vatsó dhārúr iva mātáraṃ táṃ pratyág úpa padyatām ||2||"
  },
  {
    "book": "4",
    "hymn": "18",
    "verse": "3",
    "text_sa": "amā́ kr̥tvā́ pāpmā́naṃ yás ténānyáṃ jíghāṃsati | áśmānas tásyāṃ dagdhā́yāṃ bahulā́ḥ pháṭ karikrati ||3||"
  },
  {
    "book": "4",
    "hymn": "18",
    "verse": "4",
    "text_sa": "sáhasradhāman víśikhān vígrīvāṃ chāyayā tvám | práti sma cakrúṣe kr̥tyā́ṃ priyā́ṃ priyā́vate hara ||4||"
  },
  {
    "book": "4",
    "hymn": "18",
    "verse": "5",
    "text_sa": "anáyāhám óṣadhyā sárvāḥ kr̥tyā́ adūduṣam | yā́ṃ kṣétre cakrúr yā́ṃ góṣu yā́ṃ vā te púruṣeṣu ||5||"
  },
  {
    "book": "4",
    "hymn": "18",
    "verse": "6",
    "text_sa": "yáś cakā́ra ná śaśā́ka kártuṃ śaśré pā́dam aṅgúrim | cakā́ra bhadrám asmábhyam ātmáne tápanam tú sáḥ ||6||"
  },
  {
    "book": "4",
    "hymn": "18",
    "verse": "7",
    "text_sa": "apāmārgó 'pa mārṣṭu kṣetriyáṃ śapáthaś ca yáḥ | ápā́ha yātudhānī́r ápa sárvā arāyyàḥ ||7||"
  },
  {
    "book": "4",
    "hymn": "18",
    "verse": "8",
    "text_sa": "apamŕ̥jya yātudhā́nān ápa sárvā arāyyàḥ | ápāmārga tváyā vayáṃ sárvaṃ tád ápa mr̥jmahe ||8||"
  },
  {
    "book": "4",
    "hymn": "19",
    "verse": "1",
    "text_sa": "utó asy ábandhukr̥d utó asi nú jāmikŕ̥t | utó kr̥tyākŕ̥taḥ prajā́ṃ nadám ivā́ chindhi vā́rṣikam ||1||"
  },
  {
    "book": "4",
    "hymn": "19",
    "verse": "2",
    "text_sa": "brāhmaṇéna páryuktāsi káṇvena nārṣadéna | sénevaiṣi tvíṣīmatī ná tátra bhayám asti yátra prāpnóṣy oṣadhe ||2||"
  },
  {
    "book": "4",
    "hymn": "19",
    "verse": "3",
    "text_sa": "ágram eṣy óṣadhīnāṃ jyótiṣevābhidīpáyan | utá trātā́si pā́kasyā́tho hantā́si rakṣásaḥ ||3||"
  },
  {
    "book": "4",
    "hymn": "19",
    "verse": "4",
    "text_sa": "yád adó devā́ ásurāṃs tváyā́gre nirákurvata | tátas tvám ádhy oṣadhe 'pāmārgó ajāyathāḥ ||4||"
  },
  {
    "book": "4",
    "hymn": "19",
    "verse": "5",
    "text_sa": "vibhindatī́ śatáśākhā vibhindán nā́ma te pitā́ | pratyág ví bhindhi tváṃ táṃ yó asmā́ṃ abhidā́sati ||5||"
  },
  {
    "book": "4",
    "hymn": "19",
    "verse": "6",
    "text_sa": "ásad bhū́myāḥ sám abhavat tád yā́m eti mahád vyácaḥ | tád vái táto vidhūpāyát pratyák kartā́ram r̥chatu ||6||"
  },
  {
    "book": "4",
    "hymn": "19",
    "verse": "7",
    "text_sa": "pratyáṅ hí saṃbabhū́vitha pratīcī́naphalas tvám | sárvān mác chapáthām ádhi várīyo yāvayā vadhám ||7||"
  },
  {
    "book": "4",
    "hymn": "19",
    "verse": "8",
    "text_sa": "śaténa mā pári pāhi sahásreṇābhí rakṣā mā | índras te vīrudhāṃ pata ugrá ojmā́nam ā́ dadhat ||8||"
  },
  {
    "book": "4",
    "hymn": "20",
    "verse": "1",
    "text_sa": "ā́ paśyati práti paśyati párā paśyati páśyati | dívam antárikṣam ā́d bhū́miṃ sárvaṃ tád devi paśyati ||1||"
  },
  {
    "book": "4",
    "hymn": "20",
    "verse": "2",
    "text_sa": "tisró dívas tisráḥ pr̥thivī́ḥ ṣáṭ cemā́ḥ pradíśāḥ pŕ̥thak | tváyāháṃ sárvā bhūtā́ni páśyāni devy oṣadhe ||2||"
  },
  {
    "book": "4",
    "hymn": "20",
    "verse": "3",
    "text_sa": "divyásya suparṇásya tásya hāsi kanī́nikā | sā́ bhū́mim ā́ rurohitha vahyáṃ śrāntā́ vadhū́r iva ||3||"
  },
  {
    "book": "4",
    "hymn": "20",
    "verse": "4",
    "text_sa": "tā́ṃ me sahasrākṣó devó dákṣiṇe hásta ā́ dadhat | táyāháṃ sárvaṃ paśyāmi yáś ca śūdrá utā́ryaḥ ||4||"
  },
  {
    "book": "4",
    "hymn": "20",
    "verse": "5",
    "text_sa": "āvíṣ kr̥ṇuṣva rūpā́ni mā́tmā́nam ápa gūhathāḥ | átho sahasracakṣo tváṃ práti paśyāḥ kimīdínaḥ ||5||"
  },
  {
    "book": "4",
    "hymn": "20",
    "verse": "6",
    "text_sa": "darśáya mā yātudhā́nān darśáya yātudhānyàḥ | piśācā́nt sárvān darśayéti tvā́ rabha oṣadhe ||6||"
  },
  {
    "book": "4",
    "hymn": "20",
    "verse": "7",
    "text_sa": "kaśyápasya cákṣur asi śunyā́ś ca caturakṣyā́ḥ | vīdhré sū́ryam iva sárpantaṃ mā́ piśācáṃ tirás karaḥ ||7||"
  },
  {
    "book": "4",
    "hymn": "20",
    "verse": "8",
    "text_sa": "úd agrabhaṃ paripā́ṇād yātudhā́naṃ kimīdínam | ténāháṃ sárvaṃ paśyāmy utá śūdrám utā́ryam ||8||"
  },
  {
    "book": "4",
    "hymn": "20",
    "verse": "9",
    "text_sa": "yó antárikṣeṇa pátati dívam yáś ca atisárpati | bhū́miṃ yó mányate nātháṃ táṃ piśācám prá darśaya ||9||"
  },
  {
    "book": "4",
    "hymn": "21",
    "verse": "1",
    "text_sa": "ā́ gā́vo agmann utá bhadrám akrant sī́dantu goṣṭhé raṇáyantv asmé | prajā́vatīḥ pururū́pā ihá syur índrāya pūrvī́r uṣáso dúhānāḥ ||1||"
  },
  {
    "book": "4",
    "hymn": "21",
    "verse": "2",
    "text_sa": "índro yájvane gr̥ṇaté ca śíkṣata úpéd dadāti ná sváṃ muṣāyati | bhū́yobhūyo rayím íd asya vardháyann abhinné khilyé ní dadhāti devayúm ||2||"
  },
  {
    "book": "4",
    "hymn": "21",
    "verse": "3",
    "text_sa": "ná tā́ naśanti ná dabhāti táskaro nā́sām āmitró vyathír ā́ dadharṣati | devā́ṃś ca yā́bhir yájate dádāti ca jyóg ít tā́bhiḥ sacate gópatiḥ sahá ||3||"
  },
  {
    "book": "4",
    "hymn": "21",
    "verse": "4",
    "text_sa": "ná tā́ árvā reṇúkakāṭo 'śnute ná saṃskr̥tatrám úpa yanti tā́ abhí | urugāyám ábhayaṃ tásya tā́ ánu gā́vo mártasya ví caranti yájvanaḥ ||4||"
  },
  {
    "book": "4",
    "hymn": "21",
    "verse": "5",
    "text_sa": "gā́vo bhágo gā́va índro ma ichād gā́va sómasya prathamásya bhakṣáḥ | imā́ yā́ gā́vaḥ sá janāsa índra ichā́mi hr̥dā́ mánasā cid índram ||5||"
  },
  {
    "book": "4",
    "hymn": "21",
    "verse": "6",
    "text_sa": "yūyáṃ gāvo medayatha kr̥śáṃ cid aśrīráṃ cit kr̥ṇuthā suprátīkam | bhadráṃ gr̥háṃ kr̥ṇutha bhadravāco br̥hád vo váya ucyate sabhā́su ||6||"
  },
  {
    "book": "4",
    "hymn": "21",
    "verse": "7",
    "text_sa": "prajā́vatīḥ sūyávase ruśántīḥ śuddhā́ apáḥ suprapāṇé píbantīḥ | mā́ va stená īśata mā́gháśaṃsaḥ pári vo rudrásya hetír vr̥ṇaktu ||7||"
  },
  {
    "book": "4",
    "hymn": "22",
    "verse": "1",
    "text_sa": "imám indra vardhaya kṣatríyaṃ me imáṃ viśā́m ekavr̥ṣáṃ kr̥ṇu tvám | nír amítrān akṣṇuhy asya sárvāṃs tā́n randhayāsmā ahamuttaréṣu ||1||"
  },
  {
    "book": "4",
    "hymn": "22",
    "verse": "2",
    "text_sa": "émáṃ bhaja grā́me áśveṣu góṣu níṣ ṭáṃ bhaja yó amítro asyá | várṣma kṣatrā́ṇām ayám astu rā́jéndra śátruṃ randhaya sárvam asmái ||2||"
  },
  {
    "book": "4",
    "hymn": "22",
    "verse": "3",
    "text_sa": "ayám astu dhánapatir dhánānām ayáṃ viśā́ṃ viśpátir astu rā́jā | asmínn indra máhi várcāṃsi dhehy avarcásaṃ kr̥ṇuhi śátrum asya ||3||"
  },
  {
    "book": "4",
    "hymn": "22",
    "verse": "4",
    "text_sa": "asmái dyāvāpr̥thivī bhū́ri vāmáṃ duhāthāṃ gharmadúghe ivá dhenū́ | ayáṃ rā́jā priyá índrasya bhūyāt priyó gávām óṣadhīnāṃ paśūnā́m ||4||"
  },
  {
    "book": "4",
    "hymn": "22",
    "verse": "5",
    "text_sa": "yunájmi ta uttarā́vantam índraṃ yéna jáyanti ná parājáyante | yás tvā kárad ekavr̥ṣáṃ jánānām utá rā́jñām uttamáṃ mānavā́nām ||5||"
  },
  {
    "book": "4",
    "hymn": "22",
    "verse": "6",
    "text_sa": "úttaras tvám ádhare te sapátnā yé ké ca rājan prátiśatravas te | ekavr̥ṣá índrasakhā jigīvā́ṃ chatrūyatā́m ā́ bharā bhójanāni ||6||"
  },
  {
    "book": "4",
    "hymn": "22",
    "verse": "7",
    "text_sa": "siṃhápratīko víśo addhi sárvā vyāghrápratīkó 'va bādhasva śátrūn | ekavr̥ṣá índrasakhā jigīvā́ṃ chatrūyatā́m ā́ khidā bhójanāni ||7||"
  },
  {
    "book": "4",
    "hymn": "23",
    "verse": "1",
    "text_sa": "agnér manve prathamásya prácetasaḥ pā́ñcajanyasya bahudhā́ yám indháte | víśoviśaḥ praviśivā́ṃsam īmahe sá no muñcatv áṃhasaḥ ||1||"
  },
  {
    "book": "4",
    "hymn": "23",
    "verse": "2",
    "text_sa": "yáthā havyáṃ váhasi jātavedo yáthā yajñáṃ kalpáyasi prajānán | evā́ devébhyaḥ sumatíṃ na ā́ vaha sá no muñcatv áṃhasaḥ ||2||"
  },
  {
    "book": "4",
    "hymn": "23",
    "verse": "3",
    "text_sa": "yā́manyāmann úpayuktaṃ váhiṣṭhaṃ kármaṅkarmann ā́bhagam agním īḍe | rakṣoháṇaṃ yajñavŕ̥dhaṃ ghr̥tā́hutaṃ sá no muñcatv áṃhasaḥ ||3||"
  },
  {
    "book": "4",
    "hymn": "23",
    "verse": "4",
    "text_sa": "sújātaṃ jātávedasam agníṃ vaiśvānaráṃ vibhúm | havyavā́haṃ havāmahe sá no muñcatv áṃhasaḥ ||4||"
  },
  {
    "book": "4",
    "hymn": "23",
    "verse": "5",
    "text_sa": "yéna ŕ̥ṣayo balám ádyotayan yujā́ yénā́surāṇām áyuvanta māyā́ḥ | yénāgnínā paṇī́n índro jigā́ya sá no muñcatv áṃhasaḥ ||5||"
  },
  {
    "book": "4",
    "hymn": "23",
    "verse": "6",
    "text_sa": "yéna devā́ amŕ̥tam anvávindan yénáuṣadhīr mádhumatīr ákr̥ṇvan | yéna devā́ḥ svàr ā́bharant sá no muñcatv áṃhasaḥ ||6||"
  },
  {
    "book": "4",
    "hymn": "23",
    "verse": "7",
    "text_sa": "yásyedáṃ pradíśi yád virócate yáj jātáṃ janitavyàṃ ca kévalam | stáumy agníṃ nāthitó johavīmi sá no muñcatv áṃhasaḥ ||7||"
  },
  {
    "book": "4",
    "hymn": "24",
    "verse": "1",
    "text_sa": "índrasya manmahe śáśvad íd asya manmahe vr̥traghná stómā úpa memá ā́guḥ | yó dāśúṣaḥ sukŕ̥to hávam éti sá no muñcatv áṃhasaḥ ||1||"
  },
  {
    "book": "4",
    "hymn": "24",
    "verse": "2",
    "text_sa": "yá ugrī́ṇām ugrábāhur yayúr yó dānavā́nāṃ bálam ārurója | yéna jitā́ḥ síndhavo yéna gā́vaḥ sá no muñcatv áṃhasaḥ ||2||"
  },
  {
    "book": "4",
    "hymn": "24",
    "verse": "3",
    "text_sa": "yáś carṣaṇipró vr̥ṣabháḥ svarvíd yásmai grā́vāṇaḥ pravádanti nr̥mṇám | yásyādhvaráḥ saptáhotā mádiṣṭhaḥ sá no muñcatv áṃhasaḥ ||3||"
  },
  {
    "book": "4",
    "hymn": "24",
    "verse": "4",
    "text_sa": "yásya vaśā́sa r̥ṣabhā́sa ukṣáṇo yásmai mīyánte sváravaḥ svarvíde | yásmai śukráḥ pávate bráhmaśumbhitaḥ sá no muñcatv áṃhasaḥ ||4||"
  },
  {
    "book": "4",
    "hymn": "24",
    "verse": "5",
    "text_sa": "yásya júṣṭiṃ somínaḥ kāmáyante yáṃ hávanta íṣumantaṃ gáviṣṭau | yásminn arkáḥ śiśriyé yásminn ójaḥ sá no muñcatv áṃhasaḥ ||5||"
  },
  {
    "book": "4",
    "hymn": "24",
    "verse": "6",
    "text_sa": "yáḥ prathamáḥ karmakŕ̥tyāya jajñé yásya vīryàm prathamásyā́nubuddham | yénódyato vájro 'bhyā́yatā́hiṃ sá no muñcatv áṃhasaḥ ||6||"
  },
  {
    "book": "4",
    "hymn": "24",
    "verse": "7",
    "text_sa": "yáḥ saṃgrāmā́n nayati sáṃ yudhé vaśī́ yáḥ puṣṭā́ni saṃsr̥játi dvayā́ni | stáumī́ndraṃ nāthitó johavīmi sá no muñcatv aṃhasaḥ ||7||"
  },
  {
    "book": "4",
    "hymn": "25",
    "verse": "1",
    "text_sa": "vāyóḥ savitúr vidáthāni manmahe yā́v ātmanvád viśátho yáu ca rákṣathaḥ | yáu víśvasya paribhū́ babhūváthus táu no muñcatam áṃhasaḥ ||1||"
  },
  {
    "book": "4",
    "hymn": "25",
    "verse": "2",
    "text_sa": "yáyoḥ sáṃkhyātā várimā pā́rhivāni yā́bhyāṃ rájo yupitám antárikṣe | yáyoḥ prāyáṃ nā́nv ānaśe káś caná táu no muñcatam áṃhasaḥ ||2||"
  },
  {
    "book": "4",
    "hymn": "25",
    "verse": "3",
    "text_sa": "táva vraté ní viśante jánāsas tváyy údite prérate citrabhāno | yuváṃ vāyo savitā́ ca bhúvanāni rakṣathas táu no muñcatam áṃhasaḥ ||3||"
  },
  {
    "book": "4",
    "hymn": "25",
    "verse": "4",
    "text_sa": "ápetó vāyo savitā́ ca duṣkr̥tám ápa rákṣāṃsi śímidāṃ ca sedhatam | sáṃ hy ūrjáyā sr̥játhaḥ sáṃ bálena táu no muñcatam áṃhasaḥ ||4||"
  },
  {
    "book": "4",
    "hymn": "25",
    "verse": "5",
    "text_sa": "rayíṃ me póṣaṃ savitótá vāyús tanū́ dákṣam ā́ suvatāṃ suśévam | ayakṣmátātiṃ máha ihá dhattaṃ táu no muñcatam áṃhasaḥ ||5||"
  },
  {
    "book": "4",
    "hymn": "25",
    "verse": "6",
    "text_sa": "prá sumatíṃ savitar vāya ūtáye máhasvantaṃ matsaráṃ mādayāthaḥ | arvā́g vāmásya praváto ní yachataṃ táu no muñcatam áṃhasaḥ ||6||"
  },
  {
    "book": "4",
    "hymn": "25",
    "verse": "7",
    "text_sa": "upá śréṣṭhā na āśíṣo deváyor dhā́mann asthiran | stáumi deváṃ savitā́raṃ ca vāyúṃ táu no muñcantv áṃhasaḥ ||7||"
  },
  {
    "book": "4",
    "hymn": "26",
    "verse": "1",
    "text_sa": "manvé vāṃ dyāvāpr̥thivī subhojasau sácetasau yé áprathethām ámitā yójanāni | pratiṣṭhé hy ábhavataṃ vásūnāṃ té no muñcatam áṃhasaḥ ||1||"
  },
  {
    "book": "4",
    "hymn": "26",
    "verse": "2",
    "text_sa": "pratiṣṭhé hy ábhavataṃ vásūnāṃ právr̥ddhe devī subhage urūcī | dyā́vāpr̥thivī bhávataṃ me syoné té no muñcatam áṃhasaḥ ||2||"
  },
  {
    "book": "4",
    "hymn": "26",
    "verse": "3",
    "text_sa": "asantāpé sutápasau huve 'hám urvī́ gambhīré kavíbhir namasyè | dyā́vāpr̥thivī bhávataṃ me syoné té no muñcatam áṃhasaḥ ||3||"
  },
  {
    "book": "4",
    "hymn": "26",
    "verse": "4",
    "text_sa": "yé amŕ̥taṃ bibhr̥thó yé havī́ṃṣi yé srotyā́ bibhr̥thó yé manuṣyā̀n | dyā́vāpr̥thivī bhávataṃ me syoné té no muñcatam áṃhasaḥ ||4||"
  },
  {
    "book": "4",
    "hymn": "26",
    "verse": "5",
    "text_sa": "yé usríyā bibhr̥thó yé vánaspátīn yáyor vāṃ víśvā bhúvanāny antáḥ | dyā́vāpr̥thivī bhávataṃ me syoné té no muñcatam áṃhasaḥ ||5||"
  },
  {
    "book": "4",
    "hymn": "26",
    "verse": "6",
    "text_sa": "yé kīlā́lena tarpáyatho yé ghr̥téna yā́bhyām r̥té ná kíṃ caná śaknuvánti | dyā́vāpr̥thivī bhávataṃ me syoné té no muñcatam áṃhasaḥ ||6||"
  },
  {
    "book": "4",
    "hymn": "26",
    "verse": "7",
    "text_sa": "yán médám abhiśócati yénayena vā kr̥táṃ páuruṣeyān ná dáivāt | stáumi dyā́vāpr̥thivī́ nāthitó johavīmi té no muñcatam áṃhasaḥ ||7||"
  },
  {
    "book": "4",
    "hymn": "27",
    "verse": "1",
    "text_sa": "marútāṃ manve ádhi me bruvantu prémáṃ vā́jaṃ vā́jasāte avantu | āśū́n iva suyámān ahva ūtáye té no muñcantv áṃhasaḥ ||1||"
  },
  {
    "book": "4",
    "hymn": "27",
    "verse": "2",
    "text_sa": "útsam ákṣitaṃ vyácanti yé sádā yá āsiñcánti rásam óṣadhīṣu | puró dadhe marútaḥ pŕ̥śnimātr̥̄ṃs té no muñcantv áṃhasaḥ ||2||"
  },
  {
    "book": "4",
    "hymn": "27",
    "verse": "3",
    "text_sa": "páyo dhenūnā́ṃ rásam óṣadhīnāṃ javám árvatāṃ kavayo yá ínvatha | śagmā́ bhavantu marúto naḥ syonā́s té no muñcantv áṃhasaḥ ||3||"
  },
  {
    "book": "4",
    "hymn": "27",
    "verse": "4",
    "text_sa": "apáḥ samudrā́d dívam úd vahanti divás pr̥thivī́m abhí yé sr̥jánti | yé adbhír ī́śānā marútaś caranti té no muñcantv áṃhasaḥ ||4||"
  },
  {
    "book": "4",
    "hymn": "27",
    "verse": "5",
    "text_sa": "yé kīlā́lena tarpáyanti yé ghr̥téna yé vā váyo médasā saṃsr̥jánti | yé adbhír ī́śānā marúto varṣáyanti té no muñcantv áṃhasaḥ ||5||"
  },
  {
    "book": "4",
    "hymn": "27",
    "verse": "6",
    "text_sa": "yádī́d idáṃ maruto mā́rutena yádi devā dáivyenedŕ̥g ā́ra | yūyám īśidhve vasavas tásya níṣkr̥tes té no muñcantv áṃhasaḥ ||6||"
  },
  {
    "book": "4",
    "hymn": "27",
    "verse": "7",
    "text_sa": "tigmám ánīkam viditáṃ sáhasvan mā́rutaṃ śárdhaḥ pŕ̥tanāsūgrám | stáumi marúto nāthitó johavīmi té no muñcantv áṃhasaḥ ||7||"
  },
  {
    "book": "4",
    "hymn": "28",
    "verse": "1",
    "text_sa": "bhávāśarvau manvé vāṃ tásya vittaṃ yáyor vām idáṃ pradíśi yád virócate | yā́v asyéśāthe dvipádo yáu cátuṣpadas táu no muñcatam áṃhasaḥ ||1||"
  },
  {
    "book": "4",
    "hymn": "28",
    "verse": "2",
    "text_sa": "yáyor abhyabhvá utá yád dūré cid yáu viditā́v iṣubhŕ̥tām ásiṣṭhau | yā́v asyéśathe dvipádo yáu cátuṣpadas táu no muñcatam áṃhasaḥ ||2||"
  },
  {
    "book": "4",
    "hymn": "28",
    "verse": "3",
    "text_sa": "sahasrākṣáu vr̥trahánā huveháṃ dūrégavyūtī stuvánn emy ugráu | yā́v asyéśathe dvipádo yáu cátuṣpadas táu no muñcatam áṃhasaḥ ||3||"
  },
  {
    "book": "4",
    "hymn": "28",
    "verse": "4",
    "text_sa": "yā́v ārebhā́the bahú sākám ágre prá céd ásrāṣṭram abhibhā́ṃ jáneṣu | yā́v asyéśathe dvipádo yáu cátuṣpadas táu no muñcatam áṃhasaḥ ||4||"
  },
  {
    "book": "4",
    "hymn": "28",
    "verse": "5",
    "text_sa": "yáyor vadhā́n nā́papádyate káś canā́ntár devéṣūtá mā́nuṣeṣu | yā́v asyéśathe dvipádo yáu cátuṣpadas táu no muñcatam áṃhasaḥ ||5||"
  },
  {
    "book": "4",
    "hymn": "28",
    "verse": "6",
    "text_sa": "yáḥ kr̥tyākŕ̥n mūlakŕ̥d yātudhā́no ní tásmin dhattaṃ vájram ugráu | yā́v asyéśathe dvipádo yáu cátuṣpadas táu no muñcatam áṃhasaḥ ||6||"
  },
  {
    "book": "4",
    "hymn": "28",
    "verse": "7",
    "text_sa": "ádhi no brūtaṃ pŕ̥tanāsūgrau sáṃ vájreṇa sr̥jataṃ yáḥ kimīdī́ | stáumi bhavāśarváu nāthitó johavīmi táu no muñcatam áṃhasaḥ ||7||"
  },
  {
    "book": "4",
    "hymn": "29",
    "verse": "1",
    "text_sa": "manvé vāṃ mitrāvaruṇāv r̥tāvr̥dhau sácetasau drúhvaṇo yáu nudéthe | prá satyā́vānam ávatho bháreṣu táu no muñcatam áṃhasaḥ ||1||"
  },
  {
    "book": "4",
    "hymn": "29",
    "verse": "2",
    "text_sa": "sácetasau drúhvaṇo yáu nudéthe prá satyā́vānam ávatho bháreṣu | yáu gáchatho nr̥cákṣasau babhrúṇā sutáṃ táu no muñcatam áṃhasaḥ ||2||"
  },
  {
    "book": "4",
    "hymn": "29",
    "verse": "3",
    "text_sa": "yā́v áṅgirasam ávatho yā́v agástiṃ mítrāvaruṇā jamádagnim áttrim | yáu kaśyápam ávatho yáu vásiṣṭhaṃ táu no muñcatam áṃhasaḥ ||3||"
  },
  {
    "book": "4",
    "hymn": "29",
    "verse": "4",
    "text_sa": "yáu śyāvā́śvam ávatho vādhryaśváṃ mítrāvaruṇā purumīḍhám áttrim | yáu vimadám ávatho saptávadhriṃ táu no muñcatam áṃhasaḥ ||4||"
  },
  {
    "book": "4",
    "hymn": "29",
    "verse": "5",
    "text_sa": "yáu bharádvājam ávatho yáu gáviṣṭhiraṃ viśvā́mitraṃ varuṇa mitra kútsam | yáu kakṣī́vantam ávatho prótá káṇvaṃ táu no muñcatam áṃhasaḥ ||5||"
  },
  {
    "book": "4",
    "hymn": "29",
    "verse": "6",
    "text_sa": "yáu médhātithim ávatho yáu triśókaṃ mítrāvaruṇāv uśánām kāvyáṃ yáu | yáu gótamam ávatho prótá múgdalaṃ táu no muñcatam áṃhasaḥ ||6||"
  },
  {
    "book": "4",
    "hymn": "29",
    "verse": "7",
    "text_sa": "yáyo ráthaḥ satyávartma rjúraśmir mithuyā́ cárantam abhiyā́ti dūṣáyan | stáumi mitrā́váruṇau nāthitó johavīmi tau no muñcatam áṃhasaḥ ||7||"
  },
  {
    "book": "4",
    "hymn": "30",
    "verse": "1",
    "text_sa": "aháṃ rudrébhir vásubhiś carāmy ahám ādityáir utá viśvádevaiḥ | aháṃ mitrā́várunobhā́ bibharmy ahám indrāgnī́ ahám aśvínobhā́ ||1||"
  },
  {
    "book": "4",
    "hymn": "30",
    "verse": "2",
    "text_sa": "aháṃ rā́ṣṭrī saṃgámanī vásūnāṃ cikitúṣī prathamā́ yajñíyānām | tā́ṃ mā devā́ vy àdadhuḥ purutrā́ bhū́risthātrāṃ bhū́ry āveśáyantaḥ ||2||"
  },
  {
    "book": "4",
    "hymn": "30",
    "verse": "3",
    "text_sa": "ahám evá svayám idáṃ vadāmi júṣṭaṃ devā́nām utá mā́nuṣāṇām | yáṃ kāmáye tántam ugráṃ kr̥ṇomi táṃ brahmā́ṇaṃ tám ŕ̥ṣiṃ táṃ sumedhā́m ||3||"
  },
  {
    "book": "4",
    "hymn": "30",
    "verse": "4",
    "text_sa": "máyā só 'nnam atti yó vipáśyati yáḥ prāṇáti yá īm śr̥ṇóty uktám | amantávo mā́ṃ tá úpa kṣiyanti śrudhí śruta śruddhéyaṃ te vadāmi ||4||"
  },
  {
    "book": "4",
    "hymn": "30",
    "verse": "5",
    "text_sa": "aháṃ rudrā́ya dhánur ā́ tanomi brahmadvíṣe śárave hántavā́ u | aháṃ jánāya samádaṃ kr̥ṇomi ahám dyā́vāpr̥thivī́ ā́ viveśa ||5||"
  },
  {
    "book": "4",
    "hymn": "30",
    "verse": "6",
    "text_sa": "aháṃ sómam āhanásaṃ bibharmy aháṃ tváṣṭāram utá pūṣáṇaṃ bhágam | aháṃ dadhāmi dráviṇā havíṣmate suprāvyā̀ yájamānāya sunvaté ||6||"
  },
  {
    "book": "4",
    "hymn": "30",
    "verse": "7",
    "text_sa": "aháṃ suve pitáram asya mūrdhán máma yónir apsv àntáḥ samudré | táto ví tiṣṭhe bhúvanāni víśvotā́mū́ṃ dyā́ṃ varṣmáṇópa spr̥śāmi ||7||"
  },
  {
    "book": "4",
    "hymn": "30",
    "verse": "8",
    "text_sa": "ahám evá vā́taiva prá vāmy ārábhamāṇā bhúvanāni víśvā | paró divā́ pará enā́ pr̥thivyáitā́vatī mahimnā́ sáṃ babhūva ||8||"
  },
  {
    "book": "4",
    "hymn": "31",
    "verse": "1",
    "text_sa": "tváyā manyo sarátham ārujánto hárṣamāṇā hr̥ṣitā́so marutvan | tigméṣava ā́yudhā saṃśíśānā úpa prá yantu náro agnírūpāḥ ||1||"
  },
  {
    "book": "4",
    "hymn": "31",
    "verse": "2",
    "text_sa": "agnír iva manyo tviṣitáḥ sahasva senānī́r naḥ sahure hūtá edhi | hatvā́ya śátrūn ví bhajasva véda ójo mímāno ví mŕ̥dho nudasva ||2||"
  },
  {
    "book": "4",
    "hymn": "31",
    "verse": "3",
    "text_sa": "sáhasva manyo abhímātim asmái ruján mr̥ṇán pramr̥ṇán préhi śátrūn | ugráṃ te pā́jo nanv ā́ rurudhre vaśī́ váśaṃ nayāsā ekaja tvám ||3||"
  },
  {
    "book": "4",
    "hymn": "31",
    "verse": "4",
    "text_sa": "éko bahūnā́m asi manya īḍitā́ víśaṃviśam yuddhā́ya sáṃ śiśādhi | ákr̥ttaruk tváyā yujā́ vayáṃ dyumántaṃ ghóṣam vijayā́ya kr̥ṇmasi ||4||"
  },
  {
    "book": "4",
    "hymn": "31",
    "verse": "5",
    "text_sa": "vijeṣakŕ̥d índra ivānavabravò 'smā́kaṃ manyo adhipā́ bhavehá | priyáṃ te nā́ma sahure gr̥ṇīmasi vidmā́ tám útsaṃ yáta ābabhū́tha ||5||"
  },
  {
    "book": "4",
    "hymn": "31",
    "verse": "6",
    "text_sa": "ā́bhūtyā sahajā́ vajra sāyaka sáho bibharṣi sahabhūta úttaram | krátvā no manyo sahá medy èdhi mahādhanásya puruhūta saṃsŕ̥ji ||6||"
  },
  {
    "book": "4",
    "hymn": "31",
    "verse": "7",
    "text_sa": "sáṃsr̥ṣṭaṃ dhánam ubháyaṃ samā́kr̥tam asmábhyaṃ dhattāṃ váruṇaś ca manyúḥ | bhíyo dádhānā hŕ̥dayeṣu śátravaḥ párājitāso ápa ní layantām ||7||"
  },
  {
    "book": "4",
    "hymn": "32",
    "verse": "1",
    "text_sa": "yás te manyó 'vidhad vajra sāyaka sáha ójaḥ puṣyati víśvam ānuṣák | sāhyā́ma dā́sam ā́ryaṃ tváyā yujā́ vayáṃ sáhaskr̥tena sáhasā sáhasvatā ||1||"
  },
  {
    "book": "4",
    "hymn": "32",
    "verse": "2",
    "text_sa": "manyúr índro manyúr evā́sa devó manyúr hótā váruṇo jātávedāḥ | manyúṃ víśa īḍate mā́nuṣīr yā́ḥ pahí no manyo tápasā sajóṣāḥ ||2||"
  },
  {
    "book": "4",
    "hymn": "32",
    "verse": "3",
    "text_sa": "abhī́hi manyo tavásas távīyān tápasā yujā́ ví jahi śátrūn | amitrahā́ vr̥trahā́ dasyuhā́ ca víśvā vásūny ā́ bharā tváṃ naḥ ||3||"
  },
  {
    "book": "4",
    "hymn": "32",
    "verse": "4",
    "text_sa": "tváṃ hí manyo abhíbhūtyojāḥ svayaṃbhū́r bhā́mo abhimātiṣāháḥ | viśvácarṣaṇiḥ sáhuriḥ sáhīyān asmā́sv ójaḥ pŕ̥tanāsu dhehi ||4||"
  },
  {
    "book": "4",
    "hymn": "32",
    "verse": "5",
    "text_sa": "abhāgáḥ sánn ápa páreto asmi táva krátvā taviṣásya pracetaḥ | táṃ tvā manyo akratúr jihīḍāháṃ svā́ tanū́r baladā́vā na éhi ||5||"
  },
  {
    "book": "4",
    "hymn": "32",
    "verse": "6",
    "text_sa": "ayáṃ te asmy úpa na éhy arvā́ṅ pratīcīnáḥ sahure viśvadāvan | mányo vajrinn abhí na ā́ vavr̥tsva hánāva dásyūṃr utá bodhy āpéḥ ||6||"
  },
  {
    "book": "4",
    "hymn": "32",
    "verse": "7",
    "text_sa": "abhí préhi dakṣiṇató bhavā nó 'dhā vr̥trā́ṇi jaṅghanāva bhū́ri | juhómi te dharúṇaṃ mádhvo ágram ubhā́v upāṃśú prathamā́ pibāva ||7||"
  },
  {
    "book": "4",
    "hymn": "33",
    "verse": "1",
    "text_sa": "ápa naḥ śóśucad aghám ágne śuśugdhy ā́ rayím | ápa naḥ śóśucad aghám ||1||"
  },
  {
    "book": "4",
    "hymn": "33",
    "verse": "2",
    "text_sa": "sukṣetriyā́ sugātuyā́ vasūyā́ ca yajāmahe | ápa naḥ śóśucad aghám ||2||"
  },
  {
    "book": "4",
    "hymn": "33",
    "verse": "3",
    "text_sa": "prá yád bhándiṣṭha eṣāṃ prā́smā́kāsaś ca sūráyaḥ | ápa naḥ śóśucad aghám ||3||"
  },
  {
    "book": "4",
    "hymn": "33",
    "verse": "4",
    "text_sa": "prá yát te agne sūráyo jā́yemahi prá te vayám | ápa naḥ śóśucad aghám ||4||"
  },
  {
    "book": "4",
    "hymn": "33",
    "verse": "5",
    "text_sa": "prá yád agnéḥ sáhasvato viśváto yánti bhānávaḥ | ápa naḥ śóśucad aghám ||5||"
  },
  {
    "book": "4",
    "hymn": "33",
    "verse": "6",
    "text_sa": "tváṃ hí viśvatomukha viśvátaḥ paribhū́r asi | ápa naḥ śóśucad aghám ||6||"
  },
  {
    "book": "4",
    "hymn": "33",
    "verse": "7",
    "text_sa": "dvíṣo no viśvatomukhā́ti nāvéva pāraya | ápa naḥ śóśucad aghám ||7||"
  },
  {
    "book": "4",
    "hymn": "33",
    "verse": "8",
    "text_sa": "sá naḥ síndhum iva nāvā́ti parṣa svastáye | ápa naḥ śóśucad aghám ||8||"
  },
  {
    "book": "4",
    "hymn": "34",
    "verse": "1",
    "text_sa": "bráhmāsya śīrṣáṃ br̥hád asya pr̥ṣṭháṃ vāmadevyám udáram odanásya | chándāṃsi pakṣáu múkham asya satyáṃ viṣṭārī́ jātás tápaso'dhi yajñáḥ ||1||"
  },
  {
    "book": "4",
    "hymn": "34",
    "verse": "2",
    "text_sa": "anasthā́ḥ pūtā́ḥ pávanena śuddhā́ḥ śúcayaḥ śúcim ápi yanti lokám | náiṣāṃ śiśnáṃ prá dahati jātávedāḥ svargé loké bahú stráiṇam eṣām ||2||"
  },
  {
    "book": "4",
    "hymn": "34",
    "verse": "3",
    "text_sa": "viṣṭāríṇam odanáṃ yé pácanti náinān ávartiḥ sacate kadā́ caná | ā́ste yamá úpa yāti devā́nt sáṃ gandharváir madate somyébhiḥ ||3||"
  },
  {
    "book": "4",
    "hymn": "34",
    "verse": "4",
    "text_sa": "viṣṭāríṇam odanám yé pácanti náinān yamáḥ pári muṣṇāti rétaḥ | rathī́ ha bhūtvā́ rathayā́na īyate pakṣī́ ha bhūtvā́ti dívaḥ sám eti ||4||"
  },
  {
    "book": "4",
    "hymn": "34",
    "verse": "5",
    "text_sa": "eṣá yajñā́nāṃ vítato váhiṣṭho viṣṭāríṇaṃ paktvā́ dívam ā́ viveśa | āṇḍī́kaṃ kúmudaṃ sáṃ tanoti bísaṃ śālū́kaṃ śáphako mulālī́ | etā́s tvā dhā́rā úpa yantu sárvāḥ svargé loké mádhumat pínvamānā úpa tvā tiṣṭhantu puṣkaríṇīḥ sámantāḥ ||5||"
  },
  {
    "book": "4",
    "hymn": "34",
    "verse": "6",
    "text_sa": "ghr̥táhradā mádhukūlāḥ súrodakāḥ kṣīréṇa pūrṇā́ udakéna dadhnā́ | etā́s tvā dhā́rā úpa yantu sárvāḥ svargé loké mádhumat pínvamānā úpa tvā tiṣṭhantu puṣkaríṇīḥ sámantāḥ ||6||"
  },
  {
    "book": "4",
    "hymn": "34",
    "verse": "7",
    "text_sa": "catúraḥ kumbhā́ṃś caturdhā́ dadāmi kṣīréṇa pūrnā́m̐ udakéna dadhnā́ | etā́s tvā dhā́rā úpa yantu sárvāḥ svargé loké mádhumat pínvamānā úpa tvā tiṣṭhantu puṣkaríṇīḥ sámantāḥ ||7||"
  },
  {
    "book": "4",
    "hymn": "34",
    "verse": "8",
    "text_sa": "imám odanáṃ ní dadhe brāhmaṇéṣu viṣṭāríṇaṃ lokajítaṃ svargám | sá me mā́ kṣeṣṭa svadháyā pínvamāno viśvárūpā dhenúḥ kāmadúghā me astu ||8||"
  },
  {
    "book": "4",
    "hymn": "35",
    "verse": "1",
    "text_sa": "yám odanáṃ prathamajā́ r̥tásya prajā́patis tápasā brahmáṇé 'pacat | yó lokā́nāṃ vídhr̥tir nā́bhiréṣāt ténaudanénā́ti tarāṇi mr̥tyúm ||1||"
  },
  {
    "book": "4",
    "hymn": "35",
    "verse": "2",
    "text_sa": "yénā́taran bhūtakŕ̥tó 'ti mr̥tyúṃ yám anvávindan tápasā śrámeṇa | yáṃ papā́ca brahmáṇe bráhma pū́rvaṃ ténaudanénā́ti tarāṇi mr̥tyúm ||2||"
  },
  {
    "book": "4",
    "hymn": "35",
    "verse": "3",
    "text_sa": "yó dādhā́ra pr̥thivī́ṃ viśvábhojasaṃ yó antárikṣam ā́pr̥ṇād rásena | yó ástabhnād dívam ūrdhvó mahimnā́ tenaudanénā́ti tarāṇi mr̥tyúm ||3||"
  },
  {
    "book": "4",
    "hymn": "35",
    "verse": "4",
    "text_sa": "yásmān mā́sā nírmitās triṃśádarāḥ saṃvatsaró yásmān nírmito dvā́daśāraḥ | ahorātrā́ yáṃ pariyánto nā́pús ténaudanénā́ti tarāṇi mr̥tyúm ||4||"
  },
  {
    "book": "4",
    "hymn": "35",
    "verse": "5",
    "text_sa": "yáḥ prāṇadáḥ prāṇadávān babhū́va yásmai lokā́ ghr̥távantaḥ kṣáranti | jyótiṣmatīḥ pradíśo yásya sárvās ténaudanénā́ti tarāṇi mr̥tyúm ||5||"
  },
  {
    "book": "4",
    "hymn": "35",
    "verse": "6",
    "text_sa": "yásmāt pakvā́d amŕ̥taṃ saṃbabhū́va yó gāyatryā́ ádhipatir babhū́va | yásmin védā níhitā viśvárūpās ténaudanénā́ti tarāṇi mr̥tyúm ||6||"
  },
  {
    "book": "4",
    "hymn": "35",
    "verse": "7",
    "text_sa": "áva bādhe dviṣántaṃ devapīyúṃ sapátnā yé mé 'pa te bhavantu | brahmaudanáṃ viśvajítaṃ pacāmi śr̥ṇvántu me śraddádhānasya devā́ḥ ||7||"
  },
  {
    "book": "4",
    "hymn": "36",
    "verse": "1",
    "text_sa": "tā́nt satyáujāḥ prá dahatv agnír vaiśvānaró vŕ̥ṣā | yó no durasyā́d dípsāc cā́tho yó no arātiyā́t ||1||"
  },
  {
    "book": "4",
    "hymn": "36",
    "verse": "2",
    "text_sa": "yó no dipsā́d ádipsato dípsato yáś ca dípsati | vaiśvānarásya dáṃṣṭrayor agnér ápi dadhāmi tám ||2||"
  },
  {
    "book": "4",
    "hymn": "36",
    "verse": "3",
    "text_sa": "yá āgaré mr̥gáyante pratikrośé 'māvāsyè | kravyā́do anyā́n dípsataḥ sárvāṃs tā́nt sáhasā sahe ||3||"
  },
  {
    "book": "4",
    "hymn": "36",
    "verse": "4",
    "text_sa": "sáhe piśācā́nt sáhasáiṣāṃ dráviṇaṃ dade | sárvān durasyató hanmi sáṃ ma ā́kūtir r̥dhyatām ||4||"
  },
  {
    "book": "4",
    "hymn": "36",
    "verse": "5",
    "text_sa": "yé devā́s téna hā́sante sū́ryeṇa mimate javám | nadī́ṣu párvateṣu yé sáṃ táiḥ paśúbhir vide ||5||"
  },
  {
    "book": "4",
    "hymn": "36",
    "verse": "6",
    "text_sa": "tápano asmi piśācā́nāṃ vyāghró gómatām iva | śvā́naḥ siṃhám iva dr̥ṣṭvā́ té ná vindante nyáñcanam ||6||"
  },
  {
    "book": "4",
    "hymn": "36",
    "verse": "7",
    "text_sa": "ná piśācáiḥ sáṃ śaknomi ná stenáiḥ ná vanargúbhiḥ | piśācā́s tásmān naśyanti yám aháṃ grā́mam āviśé ||7||"
  },
  {
    "book": "4",
    "hymn": "36",
    "verse": "8",
    "text_sa": "yáṃ grā́mam āviśáta idám ugráṃ sáho máma | piśācā́s tásmān naśyanti ná pāpám úpa jānate ||8||"
  },
  {
    "book": "4",
    "hymn": "36",
    "verse": "9",
    "text_sa": "yé mā krodháyanti lapitā́ hastínaṃ maśákā iva | tā́n aháṃ manye dúrhitān jáne álpaśayūn iva ||9||"
  },
  {
    "book": "4",
    "hymn": "36",
    "verse": "10",
    "text_sa": "abhí táṃ nírr̥tir dhattām áśvam iva aśvābhidhā́nyā | malvó yó máhyaṃ krúdhyati sá u pā́śān ná mucyate ||10||"
  },
  {
    "book": "4",
    "hymn": "37",
    "verse": "1",
    "text_sa": "tváyā pū́rvam átharvāṇo jaghnū́ rákṣāṃsy oṣadhe | tváyā jaghāna kaśyápas tváyā káṇvo agástyaḥ ||1||"
  },
  {
    "book": "4",
    "hymn": "37",
    "verse": "2",
    "text_sa": "tváyā vayám apsaráso gandharvā́ṃs cātayāmahe | ájaśr̥ṅgy ája rákṣaḥ sárvān gandhéna nāśaya ||2||"
  },
  {
    "book": "4",
    "hymn": "37",
    "verse": "3",
    "text_sa": "nadī́ṃ yantv apsaráso 'pā́ṃ tārám avaśvasám | gulgulū́ḥ pī́lā nalady àukṣágandhiḥ pramandanī́ | tát páretāpsarasaḥ prátibuddhā abhūtana ||3||"
  },
  {
    "book": "4",
    "hymn": "37",
    "verse": "4",
    "text_sa": "yátrāśvatthā́ nyagródhā mahāvr̥kṣā́ḥ śikhaṇḍínaḥ | tát páretāpsarasaḥ prátibuddhā abhūtana ||4||"
  },
  {
    "book": "4",
    "hymn": "37",
    "verse": "5",
    "text_sa": "yátra vaḥ preṅkhā́ háritā árjunā utá yátrāghātā́ḥ karkaryàḥ saṃvádanti | tát páretāpsarasaḥ prátibuddhā abhūtana ||5||"
  },
  {
    "book": "4",
    "hymn": "37",
    "verse": "6",
    "text_sa": "éyám agann óṣadhīnāṃ vīrúdhām vīryā̀vatī | ajaśr̥ṅgy àrāṭakī́ tīkṣṇaśr̥ṅgī́ vyr̥̀ṣatu ||6||"
  },
  {
    "book": "4",
    "hymn": "37",
    "verse": "7",
    "text_sa": "ānŕ̥tyataḥ śikhaṇḍíno gandharvásyāpsarāpatéḥ | bhinádmi muṣkā́v ápi yāmi śépaḥ ||7||"
  },
  {
    "book": "4",
    "hymn": "37",
    "verse": "8",
    "text_sa": "bhīmā́ índrasya hetáyaḥ śatáṃ r̥ṣṭī́r ayasmáyīḥ | tā́bhir haviradā́n gandharvā́n avakādā́n vyr̥̀ṣatu ||8||"
  },
  {
    "book": "4",
    "hymn": "37",
    "verse": "9",
    "text_sa": "bhīmā́ índrasya hetáyaḥ śatáṃ r̥ṣṭī́r hiraṇyáyīḥ | tā́bhir haviradā́n gandharvā́n avakādā́n vyr̥̀ṣatu ||9||"
  },
  {
    "book": "4",
    "hymn": "37",
    "verse": "10",
    "text_sa": "avakādā́n abhiśocā́n apsú jyotaya māmakā́n | piśācā́nt sárvān oṣadhe prá mr̥ṇīhi sáhasva ca ||10||"
  },
  {
    "book": "4",
    "hymn": "37",
    "verse": "11",
    "text_sa": "śvéváikaḥ kapír iváikaḥ kumāráḥ sarvakeśakáḥ | priyó dr̥śá iva bhūtvā́ gandharváḥ sacate stríyas | tám itó nāśayāmasi bráhmaṇā vīryā̀vatā ||11||"
  },
  {
    "book": "4",
    "hymn": "37",
    "verse": "12",
    "text_sa": "jāyā́ íd vo apsaráso gándharvāḥ pátayo yuyám | ápa dhāvatāmartyā mártyān mā́ sacadhvam ||12||"
  },
  {
    "book": "4",
    "hymn": "38",
    "verse": "1",
    "text_sa": "udbhindatī́ṃ saṃjáyantīm apsarā́ṃ sādhudevínīm | gláhe kr̥tā́ni kr̥ṇvānā́m apsarā́ṃ tā́m ihá huve ||1||"
  },
  {
    "book": "4",
    "hymn": "38",
    "verse": "2",
    "text_sa": "vicinvatī́m ākirántīm apsarā́ṃ sādhudevínīm | gláhe kr̥tā́ni gr̥hṇānā́m apsarā́ṃ tā́m ihá huve ||2||"
  },
  {
    "book": "4",
    "hymn": "38",
    "verse": "3",
    "text_sa": "yā́yaiḥ parinŕ̥tyaty ādádānā kr̥táṃ gláhāt | sā́ naḥ kr̥tā́ni sīṣatī́ prahā́m āpnotu māyáyā | sā́ naḥ páyasvaty áitu mā́ no jaiṣur idáṃ dhánam ||3||"
  },
  {
    "book": "4",
    "hymn": "38",
    "verse": "4",
    "text_sa": "yā́ akṣéṣu pramódante śúcaṃ kródhaṃ ca bíbhratī | ānandínīṃ pramodínīm apsarā́ṃ tā́m ihá huve ||4||"
  },
  {
    "book": "4",
    "hymn": "38",
    "verse": "5",
    "text_sa": "sū́ryasya raśmī́n ánu yā́ḥ sañcáranti márīcīr vā yā́ anusañcáranti | yā́sām r̥ṣabhó dūrató vājínīvānt sadyáḥ sárvān lokā́n paryéti rákṣan | sá na áitu hómam imáṃ jusāṇò 'ntárikṣeṇa sahá vājínīvān ||5||"
  },
  {
    "book": "4",
    "hymn": "38",
    "verse": "6",
    "text_sa": "antárikṣena sahá vājinīvan karkī́ṃ vatsā́m ihá rakṣa vājin | imé te stokā́ bahulā́ éhy arvā́ṅ iyáṃ te karkī́há te máno 'stu ||6||"
  },
  {
    "book": "4",
    "hymn": "38",
    "verse": "7",
    "text_sa": "antárikṣeṇa sahá vājinīvan karkī́ṃ vatsā́m ihá rakṣa vājin | ayáṃ ghāsó ayáṃ vrajá ihá vatsā́ṃ ní badhnīmaḥ | yathānāmá va īśmahe svā́hā ||7||"
  },
  {
    "book": "4",
    "hymn": "39",
    "verse": "1",
    "text_sa": "pr̥thivyā́m agnáye sám anamant sá ārdhnot | yáthā pr̥thivyā́m agnáye samánamann evā́ máhyaṃ saṃnámaḥ sáṃ namantu ||1||"
  },
  {
    "book": "4",
    "hymn": "39",
    "verse": "2",
    "text_sa": "pr̥thivī́ dhenús tásyā agnír vatsáḥ | sā́ me 'gnínā vatsénéṣam ū́rjaṃ kā́maṃ duhām | ā́yuḥ prathamáṃ prajā́ṃ póṣaṃ rayíṃ svā́hā ||2||"
  },
  {
    "book": "4",
    "hymn": "39",
    "verse": "3",
    "text_sa": "antárikṣe vāyáve sám anamant sá ārdhnot | yáthāntárikṣe vāyáve samánamann evā́ máhyaṃ saṃnámaḥ sáṃ namantu ||3||"
  },
  {
    "book": "4",
    "hymn": "39",
    "verse": "4",
    "text_sa": "antárikṣaṃ dhenús tásyā vatsáḥ | sā́ me vāyúnā vatsénéṣam ū́rjaṃ kā́maṃ duhām | ā́yuḥ prathamáṃ prajā́ṃ póṣaṃ rayíṃ svā́hā ||4||"
  },
  {
    "book": "4",
    "hymn": "39",
    "verse": "5",
    "text_sa": "divyā̀dityā́ya sám anamant sá ārdhnot | yáthā divyā̀dityā́ya samánamann evā́ máhyaṃ saṃnámaḥ sáṃ namantu ||5||"
  },
  {
    "book": "4",
    "hymn": "39",
    "verse": "6",
    "text_sa": "dyáur dhenús tásyā ādityó vatsáḥ | sā́ ma ādityéna vatsénéṣam ū́rjaṃ kā́maṃ duhām | ā́yuḥ prathamáṃ prajā́ṃ póṣaṃ rayíṃ svā́hā ||6||"
  },
  {
    "book": "4",
    "hymn": "39",
    "verse": "7",
    "text_sa": "dikṣú candrā́ya sám anamant sá ārdhnot | yáthā dikṣú candrā́ya samánamann evā́ máhyaṃ saṃnámaḥ sáṃ namantu ||7||"
  },
  {
    "book": "4",
    "hymn": "39",
    "verse": "8",
    "text_sa": "díśo dhenávas tā́sāṃ candró vatsáḥ | tā́ me candréṇa vatsénéṣam ū́rjaṃ kā́maṃ duhām ā́yuḥ prathamáṃ prajā́ṃ pósaṃ rayíṃ svā́hā ||8||"
  },
  {
    "book": "4",
    "hymn": "39",
    "verse": "9",
    "text_sa": "agnā́v agníś carati práviṣṭa ŕ̥ṣīṇām putró abhiśastipā́ u | namaskāréṇa námasā te juhomi mā́ devā́nāṃ mithuyā́ karma bhāgám ||9||"
  },
  {
    "book": "4",
    "hymn": "39",
    "verse": "10",
    "text_sa": "hr̥dā́ pūtám mánasā jātavedo víśvāni deva vayúnāni vidvā́n | saptā́syā̀ni táva jātavedas tébhyo juhomi sá juṣasva havyám ||10||"
  },
  {
    "book": "4",
    "hymn": "40",
    "verse": "1",
    "text_sa": "yé purástāj júhvati jātavedaḥ prā́cyā diśó 'bhidā́santy asmā́n | agním r̥tvā́ té párāñco vyathantāṃ pratyág enān pratisaréṇa hanmi ||1||"
  },
  {
    "book": "4",
    "hymn": "40",
    "verse": "2",
    "text_sa": "yé dakṣiṇató júhvati jātavedo dákṣiṇāyā diśó 'bhidā́santy asmā́n | yamáṃ r̥tvā́ té párāñco vyathantāṃ pratyág enā pratisaréṇa hanmi ||2||"
  },
  {
    "book": "4",
    "hymn": "40",
    "verse": "3",
    "text_sa": "yé paścā́j júhvati jātavedaḥ pratī́cyā diśó 'bhidā́santy asmā́n | váruṇam r̥tvā́ té párāñco vyathantāṃ pratyág enān pratisaréṇa hanmi ||3||"
  },
  {
    "book": "4",
    "hymn": "40",
    "verse": "4",
    "text_sa": "yá uttarató júhvati jātaveda údīcyā diśó 'bhidā́santy asmā́n | sómam r̥tvā́ té párāñco vyathantāṃ pratyág enān pratisaréṇa hanmi ||4||"
  },
  {
    "book": "4",
    "hymn": "40",
    "verse": "5",
    "text_sa": "yé 'dhástāj júhvati jātaveda údīcyā diśó 'bhidā́santy asmā́n | bhū́mim r̥tvā́ té párāñco vyathantāṃ pratyág enān pratisaréṇa hanmi ||5||"
  },
  {
    "book": "4",
    "hymn": "40",
    "verse": "6",
    "text_sa": "yè 'ntárikṣāj júhvati jātavedo vyadhvā́yā diśó 'bhidā́santy asmā́n | vāyúm r̥tvā́ té párāñco vyathantāṃ pratyág enān pratisaréṇa hanmi ||6||"
  },
  {
    "book": "4",
    "hymn": "40",
    "verse": "7",
    "text_sa": "yá upáriṣṭāj júhvati jātaveda ūrdhvā́yā diśó 'bhidā́santy asmā́n | sū́ryam r̥tvā́ té párāñco vyathantāṃ pratyág enān pratisaréṇa hanmi ||7||"
  },
  {
    "book": "4",
    "hymn": "40",
    "verse": "8",
    "text_sa": "yé diśā́m antardeśébhyo júhvati jātavedaḥ sárvābhyo digbhyó 'bhidā́santi asmā́n | bráhma rtvā́ té párāñco vyathantāṃ pratyág enān pratisaréṇa hanmi ||8||"
  },
  {
    "book": "5",
    "hymn": "1",
    "verse": "1",
    "text_sa": "ŕ̥dhaṅmantro yóniṃ yá ābabhū́vāmŕ̥tāsur várdhamānaḥ sujánmā | ádabdhāsur bhrā́jamānó 'heva tritó dhartā́ dādhāra trī́ṇi ||1||"
  },
  {
    "book": "5",
    "hymn": "1",
    "verse": "2",
    "text_sa": "ā́ yó dhármāṇi prathamáḥ sasā́da táto vápūṃṣi kr̥ṇuṣe purū́ṇi | dhāsyúr yóniṃ prathamá ā́ viveśā́ yó vā́cam ánuditāṃ cikéta ||2||"
  },
  {
    "book": "5",
    "hymn": "1",
    "verse": "3",
    "text_sa": "yás te śókāya tanvàṃ riréca kṣárad dhíraṇyaṃ śúcayó 'nu svā́ḥ | átrā dadhete amŕ̥tāni nā́māsmé vástrāṇi víśa érayantām ||3||"
  },
  {
    "book": "5",
    "hymn": "1",
    "verse": "4",
    "text_sa": "prá yád eté prataráṃ pūrvyáṃ gúḥ sádaḥsada ātíṣṭhanto ajuryám | kavíḥ śuṣásya mātárā rihāṇé jāmyái dhúryaṃ pátim erayethām ||4||"
  },
  {
    "book": "5",
    "hymn": "1",
    "verse": "5",
    "text_sa": "tád ū ṣú te mahát pr̥thujman námaḥ kavíḥ kā́vyenā kr̥ṇomi | yát samyáñcāv abhiyántāv abhí kṣā́m átrā mahī́ ródhacakre vāvr̥dhéte ||5||"
  },
  {
    "book": "5",
    "hymn": "1",
    "verse": "6",
    "text_sa": "saptá maryā́dāḥ kaváyas tatakṣus tā́sām íd ékām abhy àṃhuró gāt | āyór ha skambhá upamásya nīḍé pathā́ṃ visargé dharúṇeṣu tasthau ||6||"
  },
  {
    "book": "5",
    "hymn": "1",
    "verse": "7",
    "text_sa": "utā́mŕ̥tāsur vráta emi kr̥nvánn ásur ātmā́ tanvàs tát sumádguḥ | utá vā śakró rátnaṃ dádhāty ūrjáyā vā yát sácate havirdā́ḥ ||7||"
  },
  {
    "book": "5",
    "hymn": "1",
    "verse": "8",
    "text_sa": "utá putráḥ pitáraṃ kṣatrám īḍe jyeṣṭháṃ maryā́dam ahvayant svastáye | dárśan nú tā́ varuṇa yā́s te viṣṭhā́ āvárvratataḥ kr̥ṇavo vápūṃṣi ||8||"
  },
  {
    "book": "5",
    "hymn": "1",
    "verse": "9",
    "text_sa": "ardhám ardhéna páyasā pr̥ṇakṣy ardhéna śuṣma vardhase amura | áviṃ vr̥dhāma śagmíyaṃ sákhāyaṃ váruṇaṃ putrám ádityā iṣirám | kaviśastā́ny asmai vápūṃṣy avocāma ródasī satyavā́cā ||9||"
  },
  {
    "book": "5",
    "hymn": "2",
    "verse": "1",
    "text_sa": "tád íd āsa bhúvaneṣu jyéṣṭham yáto yajñá ugrás tveṣánr̥mṇaḥ | sadyó jajñānó ní riṇāti śátrūn ánu yád enaṃ mádanti víśva ū́māḥ ||1||"
  },
  {
    "book": "5",
    "hymn": "2",
    "verse": "2",
    "text_sa": "vavr̥dhānáḥ śávasā bhū́ryojāḥ śátrur dāsā́ya bhiyásaṃ dadhāti | ávyanac ca vyanác ca sásni sáṃ te navanta prábhr̥tā mádeṣu ||2||"
  },
  {
    "book": "5",
    "hymn": "2",
    "verse": "3",
    "text_sa": "tvé krátum ápi pr̥ñcanti bhū́ri dvír yád eté trír bhavanty ū́māḥ | svadóḥ svā́dīyaḥ svādúnā sr̥jā sám adáḥ sú mádhu mádhunābhí yodhīḥ ||3||"
  },
  {
    "book": "5",
    "hymn": "2",
    "verse": "4",
    "text_sa": "yádi cin nú tvā dhánā jáyantaṃ ráṇeraṇe anumádanti víprāḥ | ójīyaḥ śuṣmint sthirám ā́ tanuṣva mā́ tvā dabhan durévāsaḥ kaśókāḥ ||4||"
  },
  {
    "book": "5",
    "hymn": "2",
    "verse": "5",
    "text_sa": "tváyā vayáṃ śāśadmahe ráṇeṣu prapáśyanto yudhényāni bhū́ri | codáyāmi ta ā́yudhā vácobhiḥ sáṃ te śiśāmi bráhmaṇā váyāṃsi ||5||"
  },
  {
    "book": "5",
    "hymn": "2",
    "verse": "6",
    "text_sa": "ní tád dadhiṣé 'vare páre ca yásminn ā́vithā́vasā duroṇé | ā́ sthāpayata mātáraṃ jigatnúm áta invata kárvarāṇi bhū́ri ||6||"
  },
  {
    "book": "5",
    "hymn": "2",
    "verse": "7",
    "text_sa": "stuṣvá varṣman puruvártmānaṃ sám ŕ̥bhvāṇam inátamam āptám āptyā́nām | ā́ darśati śávasā bhū́ryojāḥ prá sakṣati pratimā́naṃ pr̥thivyā́ḥ ||7||"
  },
  {
    "book": "5",
    "hymn": "2",
    "verse": "8",
    "text_sa": "imā́ bráhma br̥háddivaḥ kr̥ṇavad índrāya śūṣám agriyáḥ svarṣā́ḥ | mahó gotrásya kṣayati svarā́jā túraś cid víśvam arṇavat tápasvān ||8||"
  },
  {
    "book": "5",
    "hymn": "2",
    "verse": "9",
    "text_sa": "evā́ mahā́n br̥háddivo átharvā́vocat svā́ṃ tanvàm índram evá | svásārau mātaríbhvarī aripré hinvánti caine śávasā vardháyanti ca ||9||"
  },
  {
    "book": "5",
    "hymn": "3",
    "verse": "1",
    "text_sa": "mámāgne várco vihavéṣv astu vayáṃ tvéndhānās tanvàm puṣema | máhyaṃ namantāṃ pradíśaś cátasras tváyā́dhyakṣeṇa pŕ̥tanā jayema ||1||"
  },
  {
    "book": "5",
    "hymn": "3",
    "verse": "2",
    "text_sa": "ágne manyúṃ pratinudán páreṣāṃ tváṃ no gopā́ḥ pári pāhi viśvátaḥ | ápāñco yantu nivátā durasyávo 'máiṣāṃ cittáṃ prabúdhāṃ ví neśat ||2||"
  },
  {
    "book": "5",
    "hymn": "3",
    "verse": "3",
    "text_sa": "máma devā́ vihavé santu sárva índravanto marúto víṣṇur agníḥ | mámāntárikṣam urúlokam astu máhyaṃ vā́taḥ pavatāṃ kā́māyāsmái ||3||"
  },
  {
    "book": "5",
    "hymn": "3",
    "verse": "4",
    "text_sa": "máhyaṃ yajantāṃ máma yā́nīṣṭā́kūtiḥ satyā́ mánaso me astu | éno mā́ ní gāṃ katamác canāháṃ víśve devā́ abhí rakṣantu mehá ||4||"
  },
  {
    "book": "5",
    "hymn": "3",
    "verse": "5",
    "text_sa": "máyi devā́ dráviṇam ā́ yajantāṃ máyi āśī́r astu máyi deváhūtiḥ | daivā́ḥ hótāraḥ saniṣan na etád áriṣṭāḥ syāma tanvā̀ suvī́rāḥ ||5||"
  },
  {
    "book": "5",
    "hymn": "3",
    "verse": "6",
    "text_sa": "dáivīḥ ṣaḍ urvīr urú naḥ kr̥ṇota víśve devāsa ihá mādayadhvam | mā́ no vidad abhibhā́ mó áśastir mā́ no vidad vr̥jinā́ dvéṣyā yā́ ||6||"
  },
  {
    "book": "5",
    "hymn": "3",
    "verse": "7",
    "text_sa": "tísro devīr máhi naḥ śárma yachata prajā́yai nas tanvè yác ca puṣṭám | mā́ hāsmahi prajáyā mā́ tanū́bhir mā́ radhāma dviṣaté soma rājan ||7||"
  },
  {
    "book": "5",
    "hymn": "3",
    "verse": "8",
    "text_sa": "uruvyácā no mahiṣáḥ śárma yachatv asmín háve puruhūtáḥ purukṣú | sá naḥ prajā́yai haryaśva mr̥ḍéndra mā́ no rīriṣo mā́ párā dāḥ ||8||"
  },
  {
    "book": "5",
    "hymn": "3",
    "verse": "9",
    "text_sa": "dhātā́ vidhātā́ bhúvanasya yás pátir deváḥ savitā́bhimātiṣāháḥ | ādityā́ rudrā́ aśvínobhā́ devā́ḥ pāntu yájamānaṃ nirr̥thā́t ||9||"
  },
  {
    "book": "5",
    "hymn": "3",
    "verse": "10",
    "text_sa": "yé naḥ sapátnā ápa té bhavantv indrāgníbhyām áva bādhāmaha enān | ādityā́ rudrā́ uparispŕ̥śo no ugráṃ cettā́ram adhirājám akrata ||10||"
  },
  {
    "book": "5",
    "hymn": "3",
    "verse": "11",
    "text_sa": "arvā́ñcam índram amúto havāmahe yó gojíd dhanajíd aśvajíd yáḥ | imáṃ no yajñáṃ vihavé śr̥ṇotv asmā́kam abhūr haryaśva medī́ ||11||"
  },
  {
    "book": "5",
    "hymn": "4",
    "verse": "1",
    "text_sa": "yó giríṣv ájāyathā vīrúdhāṃ bálavattamaḥ | kúṣṭhéhi takmanāśana takmā́naṃ nāśáyann itáḥ ||1||"
  },
  {
    "book": "5",
    "hymn": "4",
    "verse": "2",
    "text_sa": "suparṇasúvane giráu jātáṃ himávatas pári | dhánair abhí śrutvā́ yanti vidúr hí takmanā́śanam ||2||"
  },
  {
    "book": "5",
    "hymn": "4",
    "verse": "3",
    "text_sa": "aśvatthó devasádanas tr̥tī́yasyām itó diví | tátrāmŕ̥tasya cákṣaṇaṃ devā́ḥ kúṣṭham avanvata ||3||"
  },
  {
    "book": "5",
    "hymn": "4",
    "verse": "4",
    "text_sa": "hiraṇyáyī náur acarad dhíraṇyabandhanā diví | tátrāmŕ̥tasya púṣpaṃ devā́ḥ kúṣṭham avanvata ||4||"
  },
  {
    "book": "5",
    "hymn": "4",
    "verse": "5",
    "text_sa": "hiraṇyáyāḥ pánthāna āsann áritrāṇi hiraṇyáyā | nā́vo hiraṇyáyīr āsan yā́bhiḥ kúṣṭhaṃ nirā́vahan ||5||"
  },
  {
    "book": "5",
    "hymn": "4",
    "verse": "6",
    "text_sa": "imáṃ me kuṣṭha pū́ruṣaṃ tám ā́ vaha táṃ níṣ kuru | tám u me agadáṃ kr̥dhi ||6||"
  },
  {
    "book": "5",
    "hymn": "4",
    "verse": "7",
    "text_sa": "devébhyo ádhi jātó 'si sómasyāsi sákhā hitáḥ | sá prāṇā́ya vyānā́ya cákṣuṣe me asmái mr̥ḍa ||7||"
  },
  {
    "book": "5",
    "hymn": "4",
    "verse": "8",
    "text_sa": "údaṅ jātó himávataḥ sá prācyā́ṃ nīyase jánam | tátra kúṣṭhasya nā́māny uttamā́ni ví bhejire ||8||"
  },
  {
    "book": "5",
    "hymn": "4",
    "verse": "9",
    "text_sa": "uttamó nā́ma kuṣṭhasy uttamó nā́ma te pitā́ | yákṣmaṃ ca sárvaṃ nāśáya takmā́naṃ cārasáṃ kr̥dhi ||9||"
  },
  {
    "book": "5",
    "hymn": "4",
    "verse": "10",
    "text_sa": "śīrṣāmayám upahatyā́m akṣyós tanvò rápaḥ | kúṣṭhas tát sárvaṃ níṣ karad dáivaṃ samaha vŕ̥ṣṇyam ||10||"
  },
  {
    "book": "5",
    "hymn": "5",
    "verse": "1",
    "text_sa": "rā́trī mātā́ nábhaḥ pitā́ryamā́ te pitāmaháḥ | silācī́ nā́ma vā́ asi sā́ devā́nām asi svásā ||1||"
  },
  {
    "book": "5",
    "hymn": "5",
    "verse": "2",
    "text_sa": "yás tvā píbati jī́vati trā́yase púruṣaṃ tvám | bhartrī́ hí śáśvatām ási jánānāṃ ca nyáñcanī ||2||"
  },
  {
    "book": "5",
    "hymn": "5",
    "verse": "3",
    "text_sa": "vr̥kṣáṃvr̥kṣam ā́ rohasi vr̥ṣaṇyántīva kanyálā | jáyantī pratyātíṣṭhantī spáraṇī nā́ma vā́ asi ||3||"
  },
  {
    "book": "5",
    "hymn": "5",
    "verse": "4",
    "text_sa": "yád daṇḍéna yád íṣvā yád vā́rur hárasā kr̥tám | tásya tvám asi níṣkr̥tiḥ sémáṃ níṣ kr̥dhi pū́ruṣam ||4||"
  },
  {
    "book": "5",
    "hymn": "5",
    "verse": "5",
    "text_sa": "bhadrā́t plakṣā́n nís tiṣṭhasy aśvatthā́t khadirā́d dhavā́t | bhadrā́n nyagródhāt parṇā́t sā́ na éhy arundhati ||5||"
  },
  {
    "book": "5",
    "hymn": "5",
    "verse": "6",
    "text_sa": "híraṇyavarṇe súbhage sū́ryavarṇe vápuṣṭame | rutáṃ gachāsi niṣkr̥te níṣkr̥tir nā́ma vā́ asi ||6||"
  },
  {
    "book": "5",
    "hymn": "5",
    "verse": "7",
    "text_sa": "híraṇyavarṇe súbhage śúṣme lómaśavakṣane | apā́m asi svásā lākṣe vā́to hātmā́ babhūva te ||7||"
  },
  {
    "book": "5",
    "hymn": "5",
    "verse": "8",
    "text_sa": "silācī́ nā́ma kānīnó 'jababhru pitā́ táva | áśvo yamásya yáḥ śyāvás tásya hāsnā́sy ukṣitā́ ||8||"
  },
  {
    "book": "5",
    "hymn": "5",
    "verse": "9",
    "text_sa": "áśvasyāsnáḥ sáṃpatitā sā́ vr̥kṣā́m̐ abhí siṣyade | sarā́ patatriṇī bhūtvā́ sā́ na éhy arundhati ||9||"
  },
  {
    "book": "5",
    "hymn": "6",
    "verse": "1",
    "text_sa": "bráhma jajñānáṃ prathamáṃ purástād ví sīmatáḥ surúco vená āvaḥ | sá budhnyā̀ upamā́ asya viṣṭhā́ḥ satáś ca yónim ásataś ca ví vaḥ ||1||"
  },
  {
    "book": "5",
    "hymn": "6",
    "verse": "2",
    "text_sa": "ánāptā yé vaḥ prathamā́ yā́ni kármāṇi cakriré | vīrā́n no átra mā́ dabhan tád va etát puró dadhe ||2||"
  },
  {
    "book": "5",
    "hymn": "6",
    "verse": "3",
    "text_sa": "sahásradhāra evá te sám asvaran divó nā́ke mádhujihvā asaścátaḥ | tásya spáśo ná ni miṣanti bhū́rṇayaḥ padépade pāśínaḥ santi sétave ||3||"
  },
  {
    "book": "5",
    "hymn": "6",
    "verse": "4",
    "text_sa": "páry ū ṣú prá dhanvā vā́jasātaye pári vr̥trā́ṇi sakṣáṇiḥ | dviṣás tád ádhy arṇavéneyase sanisrasó nā́māsi trayodaśó mā́sa índrasya gr̥háḥ ||4||"
  },
  {
    "book": "5",
    "hymn": "6",
    "verse": "5",
    "text_sa": "nv èténārātsīr asau svā́hā | tigmā́yudhau tigmáhetī suśévau sómārudrāv ihá sú mr̥ḍataṃ naḥ ||5||"
  },
  {
    "book": "5",
    "hymn": "6",
    "verse": "6",
    "text_sa": "ávaiténārātsīr asau svā́hā | tigmā́yudhau tigmáhetī suśévau sómārudrāv ihá sú mr̥ḍataṃ naḥ ||6||"
  },
  {
    "book": "5",
    "hymn": "6",
    "verse": "7",
    "text_sa": "ápaiténārātsīr asau svā́hā | tigmā́yudhau tigmáhetī suśévau sómārudrāv ihá sú mr̥ḍataṃ naḥ ||7||"
  },
  {
    "book": "5",
    "hymn": "6",
    "verse": "8",
    "text_sa": "mumuktám asmā́n duritā́d avadyā́j juṣéthām yajñám amŕ̥tam asmā́su dhattam ||8||"
  },
  {
    "book": "5",
    "hymn": "6",
    "verse": "9",
    "text_sa": "cákṣuṣo hete mánaso hete bráhmaṇo hete tápasaś ca hete | menyā́ menír asy amenáyas té santu yé 'smā́m̐ abhyaghāyánti ||9||"
  },
  {
    "book": "5",
    "hymn": "6",
    "verse": "10",
    "text_sa": "yò 'smā́ṃś cákṣuṣā mánasā cíttyā́kūtyā ca yó aghāyúr abhidā́sāt | tváṃ tā́n agne menyā́menī́n kr̥ṇu svā́hā ||10||"
  },
  {
    "book": "5",
    "hymn": "6",
    "verse": "11",
    "text_sa": "índrasya gr̥hó 'si | táṃ tvā prá padye táṃ tvā prá viśāmi sárvaguḥ sárvapūruṣaḥ sárvātmā sárvatanūḥ sahá yán mé 'sti téna ||11||"
  },
  {
    "book": "5",
    "hymn": "6",
    "verse": "12",
    "text_sa": "índrasya śármāsi | táṃ tvā prá padye táṃ tvā prá viśāmi sárvaguḥ sárvapūruṣaḥ sárvātmā sárvatanūḥ sahá yán mé 'sti téna ||12||"
  },
  {
    "book": "5",
    "hymn": "6",
    "verse": "13",
    "text_sa": "índrasya vármāsi | táṃ tvā prá padye táṃ tvā prá viśāmi sárvaguḥ sárvapūruṣaḥ sárvātmā sárvatanūḥ sahá yán mé 'sti téna ||13||"
  },
  {
    "book": "5",
    "hymn": "6",
    "verse": "14",
    "text_sa": "índrasya várūtham asi | táṃ tvā prá padye táṃ tvā prá viśāmi sárvaguḥ sárvapūruṣaḥ sárvātmā sárvatanūḥ sahá yán mé 'sti téna ||14||"
  },
  {
    "book": "5",
    "hymn": "7",
    "verse": "1",
    "text_sa": "ā́ no bhara mā́ pári ṣṭhā arāte mā́ no rakṣīr dákṣiṇāṃ nīyámānām | námo vīrtsā́yā ásamr̥ddhaye námo astv árātaye ||1||"
  },
  {
    "book": "5",
    "hymn": "7",
    "verse": "2",
    "text_sa": "yám arāte purodhatsé púruṣaṃ parirāpíṇam | námas te tásmai kr̥ṇmo mā́ vaníṃ vyathayīr máma ||2||"
  },
  {
    "book": "5",
    "hymn": "7",
    "verse": "3",
    "text_sa": "prá ṇo vanír devákr̥tā dívā náktaṃ ca kalpatām | árātim anuprémo vayáṃ námo astv árātaye ||3||"
  },
  {
    "book": "5",
    "hymn": "7",
    "verse": "4",
    "text_sa": "sárasvatīm ánumatiṃ bhágaṃ yánto havāmahe | vā́cam juṣṭā́ṃ mádhumatīm avādiṣaṃ devā́nāṃ deváhūtiṣu ||4||"
  },
  {
    "book": "5",
    "hymn": "7",
    "verse": "5",
    "text_sa": "yáṃ yā́cāmy aháṃ vācā́ sárasvatyā manoyújā | śraddhā́ tám adyá vindatu dattā́ sómena babhrúṇā ||5||"
  },
  {
    "book": "5",
    "hymn": "7",
    "verse": "6",
    "text_sa": "mā́ vaníṃ mā́ vā́caṃ no vī́rtsīr ubhā́v indrāgnī́ ā́ bharatāṃ no vásūni | sárve no adyá dítsantó 'rātiṃ práti haryata ||6||"
  },
  {
    "book": "5",
    "hymn": "7",
    "verse": "7",
    "text_sa": "paró 'pehy asamr̥ddhe ví te hetíṃ nayāmasi | véda tvāháṃ nimī́vantīṃ nitudántīm arāte ||7||"
  },
  {
    "book": "5",
    "hymn": "7",
    "verse": "8",
    "text_sa": "utá nagnā́ bóbhuvatī svapnayā́ sacase jánam | árāte cittáṃ vī́rtsanty ā́kūtiṃ púruṣasya ca ||8||"
  },
  {
    "book": "5",
    "hymn": "7",
    "verse": "9",
    "text_sa": "yā́ mahatī́ mahónmānā víśvā ā́śā vyānaśé | tásyai hiraṇyakeśyái nírr̥tyā akaraṃ námaḥ ||9||"
  },
  {
    "book": "5",
    "hymn": "7",
    "verse": "10",
    "text_sa": "híraṇyavarṇā subhágā híraṇyakaśipur mahī́ | tásyai híraṇyadrāpayé 'rātyā akaraṃ námaḥ ||10||"
  },
  {
    "book": "5",
    "hymn": "8",
    "verse": "1",
    "text_sa": "vaikaṅkaténedhména devébhya ā́jyaṃ vaha | ágne tā́m̐ ihá mādaya sárva ā́ yantu me hávam ||1||"
  },
  {
    "book": "5",
    "hymn": "8",
    "verse": "2",
    "text_sa": "indrā́ yāhi me hávam idáṃ kariṣyāmi tác chr̥ṇu | imá aindrā́ atisarā́ ā́kūtiṃ sáṃ namantu me | tébhiḥ śakema vīryàṃ jā́tavedas tánūvaśin ||2||"
  },
  {
    "book": "5",
    "hymn": "8",
    "verse": "3",
    "text_sa": "yád asā́v amúto devā adeváḥ sáṃścíkīrṣati | mā́ tásyāgnír havyáṃ vākṣīd dhávaṃ devā́ asya mópa gúr mámaivá hávam étana ||3||"
  },
  {
    "book": "5",
    "hymn": "8",
    "verse": "4",
    "text_sa": "áti dhāvatātisarā índrasya vácasā hata | áviṃ vŕ̥ka iva mathnīta sá vo jī́van mā́ moci prāṇám asyā́pi nahyata ||4||"
  },
  {
    "book": "5",
    "hymn": "8",
    "verse": "5",
    "text_sa": "yám amī́ purodadhiré brahmā́ṇam ápabhūtaye | índra sá te adhaspadáṃ táṃ práty asyāmi mr̥tyáve ||5||"
  },
  {
    "book": "5",
    "hymn": "8",
    "verse": "6",
    "text_sa": "yádi preyúr devapurā́ bráhma vármāṇi cakriré | tanūpā́naṃ paripā́ṇaṃ kr̥ṇvānā́ yád upociré sárvaṃ tád arasáṃ kr̥dhi ||6||"
  },
  {
    "book": "5",
    "hymn": "8",
    "verse": "7",
    "text_sa": "yā́n asā́v atisarā́ṃś cakā́ra kr̥ṇávac ca yā́n | tváṃ tā́n indra vr̥trahan pratī́caḥ púnar ā́ kr̥dhi yáthāmúṃ tr̥ṇáhāṃ jánam ||7||"
  },
  {
    "book": "5",
    "hymn": "8",
    "verse": "8",
    "text_sa": "yáthéndra udvā́canaṃ labdhvā́ cakré adhaspadám | kr̥ṇvé 'hám ádharān táthā amū́ñ chaśvatī́bhyaḥ sámābhyaḥ ||8||"
  },
  {
    "book": "5",
    "hymn": "8",
    "verse": "9",
    "text_sa": "átrainān indra vr̥trahann ugró mármaṇi vidhya | átraiváinān abhí tiṣṭhéndra medy àháṃ táva | ánu tvendrā́ rabhāmahe syā́ma sumatáu táva ||9||"
  },
  {
    "book": "5",
    "hymn": "9",
    "verse": "1",
    "text_sa": "divé svā́hā ||1||"
  },
  {
    "book": "5",
    "hymn": "9",
    "verse": "2",
    "text_sa": "pr̥thivyái svā́hā ||2||"
  },
  {
    "book": "5",
    "hymn": "9",
    "verse": "3",
    "text_sa": "antárikṣāya svā́hā ||3||"
  },
  {
    "book": "5",
    "hymn": "9",
    "verse": "4",
    "text_sa": "antárikṣāya svā́hā ||4||"
  },
  {
    "book": "5",
    "hymn": "9",
    "verse": "5",
    "text_sa": "divé svā́hā ||5||"
  },
  {
    "book": "5",
    "hymn": "9",
    "verse": "6",
    "text_sa": "pr̥thivyái svā́hā ||6||"
  },
  {
    "book": "5",
    "hymn": "9",
    "verse": "7",
    "text_sa": "sū́ryo me cákṣur vā́taḥ prāṇó 'ntárikṣam ātmā́ pr̥thivī́ śárīram | astr̥tó nā́māhám ayám asmi sá ātmā́naṃ ní dadhe dyā́vāpr̥thivī́bhyāṃ gopīthā́ya ||7||"
  },
  {
    "book": "5",
    "hymn": "9",
    "verse": "8",
    "text_sa": "úd ā́yur úd bálam út kr̥tám út kr̥tyā́m ún manīṣā́m úd indriyám | ā́yuṣkr̥d ā́yuṣpatnī svádhāvantau gopā́ me staṃ gopāyátaṃ mā | ātmasádau me staṃ mā́ mā hiṃsiṣṭam ||8||"
  },
  {
    "book": "5",
    "hymn": "10",
    "verse": "1",
    "text_sa": "aśmavarmá me 'si yó mā prā́cyā diśó 'ghāyúr abhidā́sāt | etát sá r̥chāt ||1||"
  },
  {
    "book": "5",
    "hymn": "10",
    "verse": "2",
    "text_sa": "aśmavarmá me 'si yó mā dákṣiṇāyā diśó 'ghāyúr abhidā́sāt | etát sá r̥chāt ||2||"
  },
  {
    "book": "5",
    "hymn": "10",
    "verse": "3",
    "text_sa": "aśmavarmá me 'si yó mā pratī́cyā diśó 'ghāyúr abhidā́sāt | etát sá r̥chāt ||3||"
  },
  {
    "book": "5",
    "hymn": "10",
    "verse": "4",
    "text_sa": "aśmavarmá me 'si yó módīcyā diśó 'ghāyúr abhidā́sāt | etát sá r̥chāt ||4||"
  },
  {
    "book": "5",
    "hymn": "10",
    "verse": "5",
    "text_sa": "aśmavarmá me 'si yó mā dhruvā́yā diśó 'ghāyúr abhidā́sāt | etát sá r̥chāt ||5||"
  },
  {
    "book": "5",
    "hymn": "10",
    "verse": "6",
    "text_sa": "aśmavarmá me 'si yó mordhvā́yā diśó 'ghāyúr abhidā́sāt | etát sá r̥chāt ||6||"
  },
  {
    "book": "5",
    "hymn": "10",
    "verse": "7",
    "text_sa": "aśmavarmá me 'si yó mā diśā́m antardeśébhyo 'ghāyúr abhidā́sāt | etát sá r̥chāt ||7||"
  },
  {
    "book": "5",
    "hymn": "10",
    "verse": "8",
    "text_sa": "br̥hatā́ mána úpa hvaye mātaríśvanā prāṇāpānáu | sū́ryāc cákṣur antárikṣāc chrótraṃ pr̥thivyā́ḥ śárīram | sárasvatyā vā́cam úpa hvayāmahe manoyújā ||8||"
  },
  {
    "book": "5",
    "hymn": "11",
    "verse": "1",
    "text_sa": "katháṃ mahé ásurāyābravīr ihá katháṃ pitré háraye tveṣánr̥mṇaḥ | pŕ̥śniṃ varuṇa dákṣiṇāṃ dadāvā́n púnarmagha tváṃ mánasācikitsīḥ ||1||"
  },
  {
    "book": "5",
    "hymn": "11",
    "verse": "2",
    "text_sa": "ná kā́mena púnarmagho bhavāmi sáṃ cakṣe káṃ pŕ̥śnim etā́m úpāje | kéna nú tvám atharvan kā́vyena kéna jāténāsi jātávedāḥ ||2||"
  },
  {
    "book": "5",
    "hymn": "11",
    "verse": "3",
    "text_sa": "satyám aháṃ gabhīráḥ kā́vyena satyáṃ jāténāsmi jātávedāḥ | ná me dāsó nā́ryo mahitvā́ vratáṃ mīmāya yád aháṃ dhariṣyé ||3||"
  },
  {
    "book": "5",
    "hymn": "11",
    "verse": "4",
    "text_sa": "ná tvád anyáḥ kavítaro ná medháyā dhī́rataro varuṇa svadhāvan | tváṃ tā́ víśvā bhúvanāni vettha sá cin nú tváj jáno māyī́ bibhāya ||4||"
  },
  {
    "book": "5",
    "hymn": "11",
    "verse": "5",
    "text_sa": "tváṃ hy àṅgá varuṇa svadhāvan víśvā véttha jánima supraṇīte | kíṃ rájasa enā́ paró anyád asty enā́ kíṃ páreṇā́varam amura ||5||"
  },
  {
    "book": "5",
    "hymn": "11",
    "verse": "6",
    "text_sa": "ékaṃ rájasa enā́ paró anyád ásty enā́ pará ékena durṇáśaṃ cid arvā́k | tát te vidvā́n varuṇa prá bravīmy adhóvacasaḥ paṇáyo bhavantu nīcáir dāsā́ úpa sarpantu bhū́mim ||6||"
  },
  {
    "book": "5",
    "hymn": "11",
    "verse": "7",
    "text_sa": "tváṃ hy àṅgá varuṇa brávīṣi púnarmagheṣv avadyā́ni bhū́ri | mó ṣú paṇī́m̐r abhy etā́vato bhūn mā́ tvā vocann arādhásaṃ jánāsaḥ ||7||"
  },
  {
    "book": "5",
    "hymn": "11",
    "verse": "8",
    "text_sa": "mā́ mā vocann arādhásaṃ jánāsaḥ púnas te pŕ̥śniṃ jaritar dadāmi | stotráṃ me víśvam ā́ yāhi śácībhir antár víśvāsu mā́nuṣīṣu dikṣú ||8||"
  },
  {
    "book": "5",
    "hymn": "11",
    "verse": "9",
    "text_sa": "ā́ te stotrā́ṇy údyatāni yantv antár víśvāsu mā́nuṣīṣu dikṣú | dehí nú me yán me ádatto ási yújyo me saptápadaḥ sákhāsi ||9||"
  },
  {
    "book": "5",
    "hymn": "11",
    "verse": "10",
    "text_sa": "samā́ nau bándhur varuṇa samā́ jā́ védāháṃ tád yán nāv eṣā́ samā́ jā́ | dádāmi tád yát te ádatto ásmi yújyas te saptápadaḥ sákhāsmi ||10||"
  },
  {
    "book": "5",
    "hymn": "11",
    "verse": "11",
    "text_sa": "devó devā́ya gr̥ṇaté vayodhā́ vípro víprāya stuvaté sumedhā́ḥ | ájījano hí varuṇa svadhāvann átharvāṇaṃ pitáraṃ devábandhum | tásmā u rā́dhaḥ kr̥ṇuhi supraśastáṃ sákhā no asi paramáṃ ca bándhuḥ ||11||"
  },
  {
    "book": "5",
    "hymn": "12",
    "verse": "1",
    "text_sa": "sámiddho adyá mánuṣo duroṇé devó devā́n yajasi jātavedaḥ | ā́ ca váha mitramahaś cikitvā́n tváṃ dūtáḥ kavír asi prácetāḥ ||1||"
  },
  {
    "book": "5",
    "hymn": "12",
    "verse": "2",
    "text_sa": "tánūnapāt pathá r̥tásya yā́nān mádhvā samañjánt svadayā sujihva | mánmāni dhībhír utá yajñám r̥ndhán devatrā́ ca kr̥ṇuhy adhvarám naḥ ||2||"
  },
  {
    "book": "5",
    "hymn": "12",
    "verse": "3",
    "text_sa": "ājúhvāna ī́ḍyo bándyaś cā́ yāhy agne vásubhiḥ sajóṣāḥ | tváṃ devā́nām asi yahva hótā sá enān yakṣīṣitó yájīyān ||3||"
  },
  {
    "book": "5",
    "hymn": "12",
    "verse": "4",
    "text_sa": "prācī́naṃ barhíḥ pradíśā pr̥thivyā́ vástor asyā́ vr̥jyate ágre áhnām | vy ù prathate vitaráṃ várīyo devébhyo áditaye syonám ||4||"
  },
  {
    "book": "5",
    "hymn": "12",
    "verse": "5",
    "text_sa": "vyácasvatīr urviyā́ ví śrayantāṃ pátibhyo ná jánayaḥ śúmbhamānāḥ | dévīr dvāro br̥hatī́r viśvaminvā devébhyo bhavata suprāyaṇā́ḥ ||5||"
  },
  {
    "book": "5",
    "hymn": "12",
    "verse": "6",
    "text_sa": "ā́ suṣváyantī yajaté upā́ke uṣā́sānáktā sadatāṃ ní yónau | divyé yóṣaṇe br̥hatī́ surukmé ádhi śríyaṃ śukrapíśaṃ dádhāne ||6||"
  },
  {
    "book": "5",
    "hymn": "12",
    "verse": "7",
    "text_sa": "dáivyā hótārā prathamā́ suvā́cā mímānā yajñáṃ mánuṣo yájadhyai | pracodáyantā vidátheṣu kārū́ prācī́naṃ jyótiḥ pradíśā diśántā ||7||"
  },
  {
    "book": "5",
    "hymn": "12",
    "verse": "8",
    "text_sa": "ā́ no yajñáṃ bhā́ratī tū́yam etv íḍā manuṣvád ihá cetáyantī | tisró devī́r barhír édáṃ syonáṃ sárasvatīḥ svápasaḥ sadantām ||8||"
  },
  {
    "book": "5",
    "hymn": "12",
    "verse": "9",
    "text_sa": "yá imé dyā́vāpr̥thivī́ jánitrī rūpáir ápiṃśad bhúvanāni víśvā | tám adyá hotar iṣitó yájīyān deváṃ tváṣṭāram ihá yakṣi vidvā́n ||9||"
  },
  {
    "book": "5",
    "hymn": "12",
    "verse": "10",
    "text_sa": "upā́vasr̥ja tmányā samañján devā́nāṃ pā́tha r̥tuthā́ havī́ṃṣi | vánaspátiḥ śamitā́ devó agníḥ svádantu havyáṃ mádhunā ghr̥téna ||10||"
  },
  {
    "book": "5",
    "hymn": "12",
    "verse": "11",
    "text_sa": "sadyó jātó vy àmimīta yajñám agnír devā́nām abhavat purogā́ḥ | asyá hótuḥ praśíṣy r̥tásya vācí svā́hākr̥taṃ havír adantu devā́ḥ ||11||"
  },
  {
    "book": "5",
    "hymn": "13",
    "verse": "1",
    "text_sa": "dadír hí máhyaṃ váruṇo diváḥ kavír vácobhir ugráir ní riṇāmi te viṣám | khātám ákhātam utá saktám agrabham íreva dhánvan ní jajāsa te viṣám ||1||"
  },
  {
    "book": "5",
    "hymn": "13",
    "verse": "2",
    "text_sa": "yát te ápodakaṃ viṣáṃ tát ta etā́sv agrabham | gr̥hṇā́mi te madhyamám uttamáṃ rásam utā́vamám bhiyásā neśad ā́d u te ||2||"
  },
  {
    "book": "5",
    "hymn": "13",
    "verse": "3",
    "text_sa": "vŕ̥ṣā me rávo nábhasā ná tanyatúr ugréṇa te vácasā bādha ā́d u te | aháṃ tám asya nŕ̥bhir agrabham rásaṃ támasa iva jyótir úd etu sū́ryaḥ ||3||"
  },
  {
    "book": "5",
    "hymn": "13",
    "verse": "4",
    "text_sa": "cákṣuṣā te cákṣur hanmi viṣéṇa hanmi te viṣám | áhe mriyásva mā́ jīvīḥ pratyág abhy ètu tvā viṣám ||4||"
  },
  {
    "book": "5",
    "hymn": "13",
    "verse": "5",
    "text_sa": "káirāta pŕ̥śna úpatr̥ṇya bábhra ā́ me śr̥ṇutā́sitā álīkāḥ | mā́ me sákhyuḥ stāmā́nam ápi ṣṭhātāśrāváyanto ní viṣé ramadhvam ||5||"
  },
  {
    "book": "5",
    "hymn": "13",
    "verse": "6",
    "text_sa": "asitásya taimātásya babhrór ápodakasya ca | sātrāsāhásyāháṃ manyór áva jyā́m iva dhánvano ví muñcāmi ráthām̐ iva ||6||"
  },
  {
    "book": "5",
    "hymn": "13",
    "verse": "7",
    "text_sa": "ā́ligī ca víligī ca pitā́ ca matā́ ca | vidmá vaḥ sarváto bándhv árasāḥ kíṃ kariṣyatha ||7||"
  },
  {
    "book": "5",
    "hymn": "13",
    "verse": "8",
    "text_sa": "urugū́lāyā duhitā́ jātā́ dāsy ásiknyā | pratáṅkaṃ dadrúṣīṇāṃ sárvāsām arasám viṣám ||8||"
  },
  {
    "book": "5",
    "hymn": "13",
    "verse": "9",
    "text_sa": "karṇā́ śvāvít tád abravīd girér avacarantikā́ | yā́ḥ kā́ś cemā́ḥ khanitrímās tā́sām arasátamaṃ viṣám ||9||"
  },
  {
    "book": "5",
    "hymn": "13",
    "verse": "10",
    "text_sa": "tābúvaṃ ná tābúvaṃ ná ghét tvám asi tābúvam | tābúvenārasáṃ viṣám ||10||"
  },
  {
    "book": "5",
    "hymn": "13",
    "verse": "11",
    "text_sa": "tastúvaṃ ná tastúvaṃ ná ghét tvám asi tastúvam | tastúvenārasáṃ viṣám ||11||"
  },
  {
    "book": "5",
    "hymn": "14",
    "verse": "1",
    "text_sa": "suparṇás tvā́nv avindat sūkarás tvākhanan nasā́ | dípsauṣadhe tváṃ dípsantam áva kr̥tyākŕ̥taṃ jahi ||1||"
  },
  {
    "book": "5",
    "hymn": "14",
    "verse": "2",
    "text_sa": "áva jahi yātudhā́nān áva kr̥tyākŕ̥taṃ jahi | átho yó asmā́n dípsati tám u tváṃ jahy oṣadhe ||2||"
  },
  {
    "book": "5",
    "hymn": "14",
    "verse": "3",
    "text_sa": "ríśyasyeva parīśāsáṃ parikŕ̥tya pári tvacáḥ | kr̥tyā́ṃ kr̥tyākŕ̥te devā niṣkám iva práti muñcata ||3||"
  },
  {
    "book": "5",
    "hymn": "14",
    "verse": "4",
    "text_sa": "púnaḥ kr̥tyā́ṃ kr̥tyākŕ̥te hastagŕ̥hya párā ṇaya | samakṣám asmā ā́ dhehi yáthā kr̥tyākŕ̥tam hánat ||4||"
  },
  {
    "book": "5",
    "hymn": "14",
    "verse": "5",
    "text_sa": "kr̥tyā́ḥ santu kr̥tyākŕ̥te śapáthaḥ śapathīyaté | sukhó rátha iva vartatāṃ kr̥tyā́ kr̥tyākŕ̥taṃ púnaḥ ||5||"
  },
  {
    "book": "5",
    "hymn": "14",
    "verse": "6",
    "text_sa": "yádi strī́ yádi vā púmān kr̥tyā́ṃ cakā́ra pāpmáne | tā́m u tásmai nayāmasy áśvam ivāśvābhidhā́nyā ||6||"
  },
  {
    "book": "5",
    "hymn": "14",
    "verse": "7",
    "text_sa": "yádi vā́si devákr̥tā yádi vā púruṣaiḥ kr̥tā́ | tā́ṃ tvā púnar ṇayāmasī́ndreṇa sayújā vayám ||7||"
  },
  {
    "book": "5",
    "hymn": "14",
    "verse": "8",
    "text_sa": "ágne pr̥tanāṣāṭ pŕ̥tanāḥ sahasva | púnaḥ kr̥tyā́ṃ kr̥tyākŕ̥te pratiháraṇena harāmasi ||8||"
  },
  {
    "book": "5",
    "hymn": "14",
    "verse": "9",
    "text_sa": "kŕ̥tavyadhani vídhya táṃ yáś cakā́ra tám íj jahi | ná tvā́m ácakruṣe vayáṃ vadhā́ya sáṃ śiśīmahi ||9||"
  },
  {
    "book": "5",
    "hymn": "14",
    "verse": "10",
    "text_sa": "putrá iva pitáraṃ gacha svajá ivābhíṣṭhito daśa | bandhám ivāvakrāmī́ gacha kŕ̥tye kr̥tyākŕ̥taṃ púnaḥ ||10||"
  },
  {
    "book": "5",
    "hymn": "14",
    "verse": "11",
    "text_sa": "úd eṇī́va vāraṇy àbhiskándaṃ mr̥gī́va | kr̥tyā́ kartā́ram r̥chatu ||11||"
  },
  {
    "book": "5",
    "hymn": "14",
    "verse": "12",
    "text_sa": "íṣvā ŕ̥jīyaḥ patatu dyā́vāpr̥thivī táṃ práti | sā́ táṃ mr̥gám iva gr̥hṇātu kr̥tyā́ kr̥tyākŕ̥taṃ púnaḥ ||12||"
  },
  {
    "book": "5",
    "hymn": "14",
    "verse": "13",
    "text_sa": "agnír ivaitu pratikū́lam anukū́lam ivodakám | sukhó rátha iva vartatāṃ kr̥tyā́ kr̥tyākŕ̥taṃ púnaḥ ||13||"
  },
  {
    "book": "5",
    "hymn": "15",
    "verse": "1",
    "text_sa": "ékā ca me dáśa ca me 'pavaktā́ra oṣadhe | ŕ̥tajāta ŕ̥tāvari mádhu me madhulā́ karaḥ ||1||"
  },
  {
    "book": "5",
    "hymn": "15",
    "verse": "2",
    "text_sa": "dvé ca me viṃśatíś ca me 'pavaktā́ra oṣadhe | ŕ̥tajāta ŕ̥tāvari mádhu me madhulā́ karaḥ ||2||"
  },
  {
    "book": "5",
    "hymn": "15",
    "verse": "3",
    "text_sa": "tisráś ca me triṃśác ca me 'pavaktā́ra oṣadhe | ŕ̥tajāta ŕ̥tāvari mádhu me madhulā́ karaḥ ||3||"
  },
  {
    "book": "5",
    "hymn": "15",
    "verse": "4",
    "text_sa": "cátasraś ca me catvāriṃśác ca me 'pavaktā́ra oṣadhe | ŕ̥tajāta ŕ̥tāvari mádhu me madhulā́ karaḥ ||4||"
  },
  {
    "book": "5",
    "hymn": "15",
    "verse": "5",
    "text_sa": "páñca ca me pañcāśác ca me 'pavaktā́ra oṣadhe | ŕ̥tajāta ŕ̥tāvari mádhu me madhulā́ karaḥ ||5||"
  },
  {
    "book": "5",
    "hymn": "15",
    "verse": "6",
    "text_sa": "ṣáṭ ca me ṣaṣṭíś ca me 'pavaktā́ra oṣadhe | ŕ̥tajāta ŕ̥tāvari mádhu me madhulā́ karaḥ ||6||"
  },
  {
    "book": "5",
    "hymn": "15",
    "verse": "7",
    "text_sa": "saptá ca me saptatíś ca me 'pavaktā́ra oṣadhe | ŕ̥tajāta ŕ̥tāvari mádhu me madhulā́ karaḥ ||7||"
  },
  {
    "book": "5",
    "hymn": "15",
    "verse": "8",
    "text_sa": "aṣṭá ca me 'śītíś ca me 'pavaktā́ra oṣadhe | ŕ̥tajāta ŕ̥tāvari mádhu me madhulā́ karaḥ ||8||"
  },
  {
    "book": "5",
    "hymn": "15",
    "verse": "9",
    "text_sa": "náva ca me navatíś ca me 'pavaktā́ra oṣadhe | ŕ̥tajāta ŕ̥tāvari mádhu me madhulā́ karaḥ ||9||"
  },
  {
    "book": "5",
    "hymn": "15",
    "verse": "10",
    "text_sa": "dáśa ca me śatáṃ ca me 'pavaktā́ra oṣadhe | ŕ̥tajāta ŕ̥tāvari mádhu me madhulā́ karaḥ ||10||"
  },
  {
    "book": "5",
    "hymn": "15",
    "verse": "11",
    "text_sa": "śatáṃ ca me sahásraṃ cāpavaktā́ra oṣadhe | ŕ̥tajāta ŕ̥tāvari mádhu me madhulā́ karaḥ ||11||"
  },
  {
    "book": "5",
    "hymn": "16",
    "verse": "1",
    "text_sa": "yády ekavr̥ṣó 'si sr̥jā́rasó 'si ||1||"
  },
  {
    "book": "5",
    "hymn": "16",
    "verse": "2",
    "text_sa": "yádi dvivr̥ṣó 'si sr̥jā́rasó 'si ||2||"
  },
  {
    "book": "5",
    "hymn": "16",
    "verse": "3",
    "text_sa": "yádi trivr̥só 'si sr̥jā́rasó 'si ||3||"
  },
  {
    "book": "5",
    "hymn": "16",
    "verse": "4",
    "text_sa": "yádi caturvr̥ṣó 'si sr̥jā́rasó 'si ||4||"
  },
  {
    "book": "5",
    "hymn": "16",
    "verse": "5",
    "text_sa": "yádi pañcavr̥ṣó 'si sr̥jā́rasó 'si ||5||"
  },
  {
    "book": "5",
    "hymn": "16",
    "verse": "6",
    "text_sa": "yádi ṣaḍvr̥ṣó 'si sr̥jā́rasó 'si ||6||"
  },
  {
    "book": "5",
    "hymn": "16",
    "verse": "7",
    "text_sa": "yádi saptavr̥ṣó 'si sr̥jā́rasó 'si ||7||"
  },
  {
    "book": "5",
    "hymn": "16",
    "verse": "8",
    "text_sa": "yády aṣṭavr̥ṣó 'si sr̥jā́rasó 'si ||8||"
  },
  {
    "book": "5",
    "hymn": "16",
    "verse": "9",
    "text_sa": "yádi navavr̥ṣó 'si sr̥jā́rasó 'si ||9||"
  },
  {
    "book": "5",
    "hymn": "16",
    "verse": "10",
    "text_sa": "yádi daśavr̥ṣó 'si sr̥jā́rasó 'si ||10||"
  },
  {
    "book": "5",
    "hymn": "16",
    "verse": "11",
    "text_sa": "yády ekādaśó 'si só 'podako 'si ||11||"
  },
  {
    "book": "5",
    "hymn": "17",
    "verse": "1",
    "text_sa": "té 'vadán prathamā́ brahmakilbiṣé 'kūpāraḥ saliló mātaríśvā | vīḍúharās tápa ugráṃ mayobhū́r ā́po devī́ḥ prathamajā́ r̥tásya ||1||"
  },
  {
    "book": "5",
    "hymn": "17",
    "verse": "2",
    "text_sa": "sómo rā́jā prathamó brahmajāyā́ṃ púnaḥ prā́yachad áhr̥ṇīyamānaḥ | anvartitā́ váruṇo mitrá āsīd agnír hótā hastagŕ̥hyā́ nināya ||2||"
  },
  {
    "book": "5",
    "hymn": "17",
    "verse": "3",
    "text_sa": "hástenaivá grāhyà ādhír asyā brahmajāyéti céd ávocat | ná dūtā́ya prahéyā tastha eṣā́ táthā rāṣṭráṃ gupitáṃ kṣatríyasya ||3||"
  },
  {
    "book": "5",
    "hymn": "17",
    "verse": "4",
    "text_sa": "yā́m āhús tā́rakaiṣā́ vikeśī́ti duchúnāṃ grā́mam avapádyamānām | sā́ brahmajāyā́ ví dunoti rāṣṭráṃ yátra prā́pādi śaśá ulkuṣī́mān ||4||"
  },
  {
    "book": "5",
    "hymn": "17",
    "verse": "5",
    "text_sa": "brahmacārī́ carati véviṣad víṣaḥ sá devā́nāṃ bhavaty ékam áṅgam | téna jāyā́m ánv avindad bŕ̥haspátiḥ sómena nītā́ṃ juhvàṃ ná devāḥ ||5||"
  },
  {
    "book": "5",
    "hymn": "17",
    "verse": "6",
    "text_sa": "devā́ vā́ etásyām avadanta pū́rve saptar̥ṣáyas tápasā yé niṣedúḥ | bhīmā́ jāyā́ brāhmaṇásyā́panītā durdhā́ṃ dadhāti paramé vyòman ||6||"
  },
  {
    "book": "5",
    "hymn": "17",
    "verse": "7",
    "text_sa": "yé gárbhā avapádyante jágad yác cāpalupyáte | vīrā́ yé tr̥hyánte mithó brahmajāyā́ hinasti tā́n ||7||"
  },
  {
    "book": "5",
    "hymn": "17",
    "verse": "8",
    "text_sa": "utá yát pátayo dáśa striyā́ḥ pū́rve ábrāhmaṇāḥ | brahmā́ ced dhástam ágrahīt sá evá pátir ekadhā́ ||8||"
  },
  {
    "book": "5",
    "hymn": "17",
    "verse": "9",
    "text_sa": "brāhmaṇá evá pátir ná rājanyò ná váiśyaḥ | tát sū́ryaḥ prabruvánn eti pañcábhyo mānavébhyaḥ ||9||"
  },
  {
    "book": "5",
    "hymn": "17",
    "verse": "10",
    "text_sa": "púnar vái devā́ adaduḥ púnar manuṣyā̀ adaduḥ | rā́jānaḥ satyáṃ gr̥hṇānā́ brahmajāyā́ṃ púnar daduḥ ||10||"
  },
  {
    "book": "5",
    "hymn": "17",
    "verse": "11",
    "text_sa": "punardā́ya brahmajāyā́ṃ kr̥tvā́ deváir nikilbiṣám | ū́rjaṃ pr̥thivyā́ bhaktvórugāyám úpāsate ||11||"
  },
  {
    "book": "5",
    "hymn": "17",
    "verse": "12",
    "text_sa": "nā́sya jāyā́ śatavāhī́ kalyāṇī́ tálpam ā́ śaye | yásmin rāṣṭré nirudhyáte brahmajāyā́cittyā ||12||"
  },
  {
    "book": "5",
    "hymn": "17",
    "verse": "13",
    "text_sa": "ná vikarṇáḥ pr̥thúśirās tásmin véśmani jāyate | yásmin rāṣṭré nirudhyáte brahmajāyā́cittyā ||13||"
  },
  {
    "book": "5",
    "hymn": "17",
    "verse": "14",
    "text_sa": "nā́sya kṣattā́ niṣkágrīvaḥ sūnā́nām ety agratáḥ | yásmin rāṣṭré nirudhyáte brahmajāyā́cittyā ||14||"
  },
  {
    "book": "5",
    "hymn": "17",
    "verse": "15",
    "text_sa": "nā́sya śvetáḥ kr̥ṣṇakárṇo dhurí yuktó mahīyate | yásmin rāṣṭré nirudhyáte brahmajāyā́cittyā ||15||"
  },
  {
    "book": "5",
    "hymn": "17",
    "verse": "16",
    "text_sa": "nā́sya kṣétre puṣkaríṇī nāṇḍī́kaṃ jāyate bísam | yásmin rāṣṭré nirudhyáte brahmajāyā́cittyā ||16||"
  },
  {
    "book": "5",
    "hymn": "17",
    "verse": "17",
    "text_sa": "nā́smai pŕ̥śniṃ ví duhanti yé 'syā dóham upā́sate | yásmin rāṣṭré nirudhyáte brahmajāyā́cittyā ||17||"
  },
  {
    "book": "5",
    "hymn": "17",
    "verse": "18",
    "text_sa": "nā́sya dhenúḥ kalyāṇī́ nā́naḍvā́nt sahate dhúram | víjānir yátra brahmaṇó rā́triṃ vásati pāpáyā ||18||"
  },
  {
    "book": "5",
    "hymn": "18",
    "verse": "1",
    "text_sa": "náitā́ṃ te devā́ adadus túbhyaṃ nr̥pate áttave | mā́ brāhmaṇásya rājanya gā́ṃ jighatso anādyā́m ||1||"
  },
  {
    "book": "5",
    "hymn": "18",
    "verse": "2",
    "text_sa": "akṣádrugdho rājanyàḥ pāpá ātmaparājitáḥ | sá brāhmaṇásya gā́m adyād adyá jīvā́ni mā́ śváḥ ||2||"
  },
  {
    "book": "5",
    "hymn": "18",
    "verse": "3",
    "text_sa": "ā́viṣṭitāgháviṣā pr̥dākū́r iva cármaṇā | sā́ brāhmaṇásya rājanya tr̥ṣṭáiṣā́ gáur anādyā́ ||3||"
  },
  {
    "book": "5",
    "hymn": "18",
    "verse": "4",
    "text_sa": "nír vái kṣatráṃ náyati hanti várco 'gnír ivā́rabdho ví dunoti sárvam | yó brāhmaṇáṃ mányate ánnam evá sá viṣásya pibati taimātásya ||4||"
  },
  {
    "book": "5",
    "hymn": "18",
    "verse": "5",
    "text_sa": "yá enaṃ hánti mr̥dúṃ mányamāno devapīyúr dhánakāmo ná cittā́t | sáṃ tásyéndro hŕ̥daye 'gním indhe ubhé enaṃ dviṣṭo nábhasī cárantam ||5||"
  },
  {
    "book": "5",
    "hymn": "18",
    "verse": "6",
    "text_sa": "ná brāhmaṇó hiṃsitavyò 'gníḥ priyátanor iva | sómo hy àsya dāyādá índro asyābhiśastipā́ḥ ||6||"
  },
  {
    "book": "5",
    "hymn": "18",
    "verse": "7",
    "text_sa": "śatā́pāṣṭhāṃ ní girati tā́ṃ ná śaknoti niḥkhídam | ánnaṃ yó brahmáṇām malváḥ svādv àdmī́ti mányate ||7||"
  },
  {
    "book": "5",
    "hymn": "18",
    "verse": "8",
    "text_sa": "jihvā́ jyā́ bhávati kúlmalaṃ vā́ṅ nāḍīkā́ dántās tápasābhídigdhāḥ | tébhir brahmā́ vidhyati devapīyū́n hr̥dbaláir dhánurbhir devájūtaiḥ ||8||"
  },
  {
    "book": "5",
    "hymn": "18",
    "verse": "9",
    "text_sa": "tīkṣṇéṣavo brāhmaṇā́ hetimánto yā́m ásyanti śaravyā̀ṃ ná sā́ mŕ̥ṣā | anuhā́ya tápasā manyúnā cotá durā́d áva bhindanty enam ||9||"
  },
  {
    "book": "5",
    "hymn": "18",
    "verse": "10",
    "text_sa": "yé sahásram árājann ā́san daśaśatā́ utá | té brāhmaṇásya gā́ṃ jagdhvā́ vaitahavyā́ḥ párābhavan ||10||"
  },
  {
    "book": "5",
    "hymn": "18",
    "verse": "11",
    "text_sa": "gáur evá tā́n hanyámānā vaitahavyā́m̐ ávātirat | yé késaraprābandhāyāś caramā́jām ápeciran ||11||"
  },
  {
    "book": "5",
    "hymn": "18",
    "verse": "12",
    "text_sa": "ékaśataṃ tā́ janátā yā́ bhū́mir vyàdhūnuta | prajā́ṃ hiṃsitvā́ brā́hmaṇīm asaṃbhavyáṃ párābhavan ||12||"
  },
  {
    "book": "5",
    "hymn": "18",
    "verse": "13",
    "text_sa": "devapīyúś carati mártyeṣu garagīrṇó bhavaty ásthibhūyān | yó brāhmaṇáṃ devábandhuṃ hinásti ná sá pitr̥yā́ṇam ápy eti lokám ||13||"
  },
  {
    "book": "5",
    "hymn": "18",
    "verse": "14",
    "text_sa": "agnír vái naḥ padavāyáḥ sómo dāyādá ucyate | hantā́bhíśasténdras táthā tád vedháso viduḥ ||14||"
  },
  {
    "book": "5",
    "hymn": "18",
    "verse": "15",
    "text_sa": "íṣur iva digdhā́ nr̥pate pr̥dākū́r iva gopate | sā́ brāhmaṇásyéṣur ghorā́ táyā vidhyati pī́yataḥ ||15||"
  },
  {
    "book": "5",
    "hymn": "19",
    "verse": "1",
    "text_sa": "atimātrám avardhanta nód iva dívam aspr̥śan | bhŕ̥guṃ hiṃsitvā́ sŕ̥ñjayā vaitahavyā́ḥ párābhavan ||1||"
  },
  {
    "book": "5",
    "hymn": "19",
    "verse": "2",
    "text_sa": "yé br̥hátsāmānam āṅgirasám ā́rpayan brāhmaṇáṃ jánāḥ | pétvas téṣām ubhayā́dam ávis tokā́ny āvayat ||2||"
  },
  {
    "book": "5",
    "hymn": "19",
    "verse": "3",
    "text_sa": "yé brāhmaṇáṃ pratyáṣṭhīvan yé vāsmiñ chulkám īṣiré | asnás te mádhye kulyā́yāḥ kéśān khā́danta āsate ||3||"
  },
  {
    "book": "5",
    "hymn": "19",
    "verse": "4",
    "text_sa": "brahmagavī́ pacyámānā yā́vat sā́bhí vijáṅgahe | téjo rāṣṭrásya nír hanti ná vīró jāyate vŕ̥ṣā ||4||"
  },
  {
    "book": "5",
    "hymn": "19",
    "verse": "5",
    "text_sa": "krūrám asyā āśásanaṃ tr̥ṣṭáṃ piśitám asyate | kṣīráṃ yád asyāḥ pīyáte tád vái pitŕ̥ṣu kílbiṣam ||5||"
  },
  {
    "book": "5",
    "hymn": "19",
    "verse": "6",
    "text_sa": "ugró rā́jā mányamāno brāhmaṇáṃ yó jíghatsati | párā tát sicyate rāṣṭráṃ brāhmaṇó yátra jīyáte ||6||"
  },
  {
    "book": "5",
    "hymn": "19",
    "verse": "7",
    "text_sa": "aṣṭā́padī caturakṣī́ cátuḥśrotrā cáturhanuḥ | dvyā̀syā dvíjihvā bhūtvā́ sā́ rāṣṭrám áva dhūnute brahmajyásya ||7||"
  },
  {
    "book": "5",
    "hymn": "19",
    "verse": "8",
    "text_sa": "tád vái rāṣṭrám ā́ sravati nā́vaṃ bhinnā́m ivodakám | brahmā́ṇaṃ yátra híṃsanti tád rāṣṭráṃ hanti duchúnā ||8||"
  },
  {
    "book": "5",
    "hymn": "19",
    "verse": "9",
    "text_sa": "táṃ vr̥kṣā́ ápa sedhanti chāyā́ṃ no mópa gā íti | yó brāhmaṇásya sád dhánam abhí nārada mányate ||9||"
  },
  {
    "book": "5",
    "hymn": "19",
    "verse": "10",
    "text_sa": "viṣám etád devákr̥taṃ rā́jā váruṇo 'bravīt | ná brāhmaṇásya gā́ṃ jagdhvā́ rāstré jāgāra káś caná ||10||"
  },
  {
    "book": "5",
    "hymn": "19",
    "verse": "11",
    "text_sa": "návaivá tā́ navatáyo yā́ bhū́mir vyàdhūnuta | prajā́ṃ hiṃsitvā́ brā́hmaṇīm asaṃbhavyáṃ párābhavan ||11||"
  },
  {
    "book": "5",
    "hymn": "19",
    "verse": "12",
    "text_sa": "yā́m mr̥tā́yānubadhnánti kūdyàṃ padayópanīm | tád vái brahmajya te devā́ upastáraṇam abruvan ||12||"
  },
  {
    "book": "5",
    "hymn": "19",
    "verse": "13",
    "text_sa": "áśrūṇi kŕ̥pamānasya yā́ni jītásya vāvr̥túḥ | táṃ vái brahmajya te devā́ apā́ṃ bhāgám adhārayan ||13||"
  },
  {
    "book": "5",
    "hymn": "19",
    "verse": "14",
    "text_sa": "yéna mr̥táṃ snapáyanti śmáśrūṇi yénondáte | táṃ vái brahmajya te devā́ apā́ṃ bhāgám adhārayan ||14||"
  },
  {
    "book": "5",
    "hymn": "19",
    "verse": "15",
    "text_sa": "ná varṣáṃ maitrāvaruṇáṃ brahmajyám abhí varṣati | nā́smai sámitiḥ kalpate ná mitráṃ nayate váśam ||15||"
  },
  {
    "book": "5",
    "hymn": "20",
    "verse": "1",
    "text_sa": "uccáirghoṣo dundubhíḥ satvanāyán vānaspatyáḥ sáṃbhr̥ta usr̥íyābhiḥ | vā́caṃ kṣuṇuvānó damáyant sapátnānt siṃhá iva jeṣyánn abhí taṃstanīhi ||1||"
  },
  {
    "book": "5",
    "hymn": "20",
    "verse": "2",
    "text_sa": "siṃhá ivāstānīd druváyo víbaddho 'bhikrándann r̥ṣabhó vāsitā́m iva | vŕ̥ṣā tváṃ vádhrayas te sapátnā aindrás te śúṣmo abhimātiṣāháḥ ||2||"
  },
  {
    "book": "5",
    "hymn": "20",
    "verse": "3",
    "text_sa": "vŕ̥ṣeva yūthé sáhasā vidānó gavyánn abhí ruva saṃdhanājit | śucā́ vidhya hŕ̥dayaṃ páreṣāṃ hitvā́ grā́mān prácyutā yantu śátravaḥ ||3||"
  },
  {
    "book": "5",
    "hymn": "20",
    "verse": "4",
    "text_sa": "saṃjáyan pŕ̥tanā ūrdhvámāyur gŕ̥hyā gr̥hṇānó bahudhā́ ví cakṣva | dáivīṃ vā́caṃ dundubha ā́ gurasva vedhā́ḥ śátrūṇām úpa bharasva védaḥ ||4||"
  },
  {
    "book": "5",
    "hymn": "20",
    "verse": "5",
    "text_sa": "dundubhér vā́caṃ práyatāṃ vádantīm āśr̥ṇvatī́ nāthitā́ ghóṣabuddhā | nā́rī putráṃ dhāvatu hastagŕ̥hyāmitrī́ bhītā́ samaré vadhā́nām ||5||"
  },
  {
    "book": "5",
    "hymn": "20",
    "verse": "6",
    "text_sa": "pū́rvo dundubhe prá vadāsi vā́caṃ bhū́myāḥ pr̥ṣṭhé vada rócamānaḥ | amitrasenā́m abhijáñjabhāno dyumád vada dundubhe sūnŕ̥tāvat ||6||"
  },
  {
    "book": "5",
    "hymn": "20",
    "verse": "7",
    "text_sa": "antarémé nábhasī ghóṣo astu pŕ̥thak te dhvanáyo yantu śī́bham | abhí kranda stanáyotpípānaḥ ślokakŕ̥n mitratū́ryāya svardhī́ ||7||"
  },
  {
    "book": "5",
    "hymn": "20",
    "verse": "8",
    "text_sa": "dhībhíḥ kr̥táḥ prá vadāti vā́cam úd dharṣaya sátvanām ā́yudhāni | índramedī sátvano ní hvayasva mitráir amítrām̐ áva jaṅghanīhi ||8||"
  },
  {
    "book": "5",
    "hymn": "20",
    "verse": "9",
    "text_sa": "saṃkrándanaḥ pravadó dhr̥ṣṇúṣeṇaḥ pravedakŕ̥d bahudhā́ grāmaghoṣī́ | śríyo vanvanó vayúnāni vidvā́n kīrtím bahúbhyo ví hara dvirājé ||9||"
  },
  {
    "book": "5",
    "hymn": "20",
    "verse": "10",
    "text_sa": "śréyaḥketo vasujít sáhīyānt saṃgrāmajít sáṃśito bráhmaṇāsi | aṃśū́n iva grā́vādhiṣávaṇe ádrir gavyán dundubhé'dhi nr̥tya védaḥ ||10||"
  },
  {
    "book": "5",
    "hymn": "20",
    "verse": "11",
    "text_sa": "śátrūṣāṇ nīṣā́d abhimātiṣāhó gavéṣaṇaḥ sáhamāna udbhít | vāgvī́va mántraṃ prá bharasva vā́cam sā́ṃgrāmajityāyéṣam úd vadehá ||11||"
  },
  {
    "book": "5",
    "hymn": "20",
    "verse": "12",
    "text_sa": "acyutacyút samádo gámiṣṭho mŕ̥dho jétā puraetā́yodhyáḥ | índreṇa guptó vidáthā nicikyad dhr̥ddyótano dviṣatā́ṃ yāhi śī́bham ||12||"
  },
  {
    "book": "5",
    "hymn": "21",
    "verse": "1",
    "text_sa": "víhr̥dayaṃ vaimanasyáṃ vádāmítreṣu dundubhe | vidveṣáṃ káśmaśaṃ bhayám amítreṣu ní dadhmasy áva enān dundubhe jahi ||1||"
  },
  {
    "book": "5",
    "hymn": "21",
    "verse": "2",
    "text_sa": "udvépamānā mánasā cákṣuṣā hŕ̥dayena ca | dhā́vantu bíbhyato 'mítrāḥ pratrāsénā́jye huté ||2||"
  },
  {
    "book": "5",
    "hymn": "21",
    "verse": "3",
    "text_sa": "vānaspatyáḥ sáṃbhr̥ta usríyābhir viśvágotryaḥ | pratrāsám amítrebhyo vadā́jyenābhíghāritaḥ ||3||"
  },
  {
    "book": "5",
    "hymn": "21",
    "verse": "4",
    "text_sa": "yáthā mr̥gā́ḥ saṃvijánta āraṇyā́ḥ púruṣād ádhi | evá tváṃ dundubhe 'mítrān abhí kranda prá trāsayā́tho cittā́ni mohaya ||4||"
  },
  {
    "book": "5",
    "hymn": "21",
    "verse": "5",
    "text_sa": "yáthā vŕ̥kād ajāváyo dhā́vanti bahú bíbhyatīḥ | evá tváṃ dundubhe 'mítrān abhí kranda prá trāsayā́tho cittā́ni mohaya ||5||"
  },
  {
    "book": "5",
    "hymn": "21",
    "verse": "6",
    "text_sa": "yáthā śyenā́t patatríṇaḥ saṃvijánte áhardivi siṃhásya stanáthor yáthā | evá tváṃ dundubhe 'mítrān abhí kranda prá trāsayā́tho cittā́ni mohaya ||6||"
  },
  {
    "book": "5",
    "hymn": "21",
    "verse": "7",
    "text_sa": "párāmítrān dundubhínā hariṇásyājínena ca | sárve devā́ atitrasan yé saṃgrāmásyéṣate ||7||"
  },
  {
    "book": "5",
    "hymn": "21",
    "verse": "8",
    "text_sa": "yáir índraḥ prakrī́ḍate padghoṣáiś chāyáyā sahá | táir amítrās trasantu no 'mī́ yé yánty anīkaśáḥ ||8||"
  },
  {
    "book": "5",
    "hymn": "21",
    "verse": "9",
    "text_sa": "jyāghoṣā́ dundubháyo 'bhí krośantu yā́ díśaḥ | sénāḥ párājitā yatī́r amítrāṇām anīkaśáḥ ||9||"
  },
  {
    "book": "5",
    "hymn": "21",
    "verse": "10",
    "text_sa": "ā́ditya cákṣur ā́ datsva márīcayó 'nu dhāvata | patsaṅgínīr ā́ sajantu vígate bāhuvīryè ||10||"
  },
  {
    "book": "5",
    "hymn": "21",
    "verse": "11",
    "text_sa": "yūyám ugrā́ marutaḥ pr̥śnimātara índreṇa yujā́ prá mr̥nīta śátrūn | sómo rā́jā váruṇo rā́jā mahādevá utá mr̥tyúr índraḥ ||11||"
  },
  {
    "book": "5",
    "hymn": "21",
    "verse": "12",
    "text_sa": "etā́ devasenā́ḥ sū́ryaketavaḥ sácetasaḥ | amítrān no jayantu svā́hā ||12||"
  },
  {
    "book": "5",
    "hymn": "22",
    "verse": "1",
    "text_sa": "agnís takmā́nam ápa bādhatām itáḥ sómo grā́vā váruṇaḥ pūtádakṣāḥ | védir barhíḥ samídhaḥ śóśucānā ápa dvéṣāṃsy amuyā́ bhavantu ||1||"
  },
  {
    "book": "5",
    "hymn": "22",
    "verse": "2",
    "text_sa": "ayáṃ yó víśvān háritān kr̥ṇóṣy ucchocáyann agnír ivābhidunván | ádhā hí takmann arasó hí bhūyā́ ádhā nyàṅṅ adharā́n vā párehi ||2||"
  },
  {
    "book": "5",
    "hymn": "22",
    "verse": "3",
    "text_sa": "yáḥ paruṣáḥ pāruṣeyó 'vadhvaṃsá ivāruṇáḥ | takmā́naṃ viśvadhāvīryādharā́ñcaṃ párā suvā ||3||"
  },
  {
    "book": "5",
    "hymn": "22",
    "verse": "4",
    "text_sa": "adharā́ñcam prá hiṇomí námaḥ kr̥tvā́ takmáne | śakambharásya muṣṭihā́ púnar etu mahāvr̥ṣā́n ||4||"
  },
  {
    "book": "5",
    "hymn": "22",
    "verse": "5",
    "text_sa": "óko asya mū́javanta óko asya mahāvr̥ṣā́ḥ | yā́vaj jātás takmaṃs tā́vān asi bálhikeṣu nyocaráḥ ||5||"
  },
  {
    "book": "5",
    "hymn": "22",
    "verse": "6",
    "text_sa": "tákman vyā̀la ví gada vyàṅga bhū́ri yāvaya | dāsī́ṃ niṣṭákvarīm icha tā́m vájreṇa sám arpaya ||6||"
  },
  {
    "book": "5",
    "hymn": "22",
    "verse": "7",
    "text_sa": "tákman mū́javato gacha bálhikān vā parastarā́m | śūdrā́m icha prapharvyàṃ tā́ṃ takman vī́va dhūnuhi ||7||"
  },
  {
    "book": "5",
    "hymn": "22",
    "verse": "8",
    "text_sa": "mahāvr̥ṣā́n mū́javato bándhv addhi parétya | práitā́ni takmáne brūmo anyakṣetrā́ṇi vā́ imā́ ||8||"
  },
  {
    "book": "5",
    "hymn": "22",
    "verse": "9",
    "text_sa": "anyakṣetré ná ramase vaśī́ sán mr̥ḍayāsi naḥ | ábhūd u prā́rthas takmā́ sá gamiṣyati bálhikān ||9||"
  },
  {
    "book": "5",
    "hymn": "22",
    "verse": "10",
    "text_sa": "yát tváṃ śītó 'tho rūráḥ sahá kāsā́vepayaḥ | bhīmā́s te takman hetáyas tā́bhiḥ sma pári vr̥ṅgdhi naḥ ||10||"
  },
  {
    "book": "5",
    "hymn": "22",
    "verse": "11",
    "text_sa": "mā́ smaitā́nt sákhīn kuruthā balā́saṃ kāsám udyugám | mā́ smā́to'rvā́ṅ áiḥ púnas tát tvā takmann úpa bruve ||11||"
  },
  {
    "book": "5",
    "hymn": "22",
    "verse": "12",
    "text_sa": "tákman bhrā́trā balā́sena svásrā kā́sikayā sahá | pāpmā́ bhrā́tr̥vyeṇa sahá gáchāmúm áraṇaṃ jánam ||12||"
  },
  {
    "book": "5",
    "hymn": "22",
    "verse": "13",
    "text_sa": "tŕ̥tīyakaṃ vitr̥tīyáṃ sadandím utá śāradám | takmā́naṃ śītáṃ rūráṃ gráiṣmaṃ nāśaya vā́rṣikam ||13||"
  },
  {
    "book": "5",
    "hymn": "22",
    "verse": "14",
    "text_sa": "gandhā́ribhyo mū́javadbhyó 'ṅgebhyo magádhebhyaḥ | praiṣyán jánam iva śevadhíṃ takmā́naṃ pári dadmasi ||14||"
  },
  {
    "book": "5",
    "hymn": "23",
    "verse": "1",
    "text_sa": "óte me dyā́vāpr̥thivī́ ótā devī́ sárasvatī | ótau ma índraś cāgníś ca krímiṃ jambhayatām íti ||1||"
  },
  {
    "book": "5",
    "hymn": "23",
    "verse": "2",
    "text_sa": "asyéndra kumārásya krímīn dhanapate jahi | hatā́ víśvā árātaya ugréṇa vácasā máma ||2||"
  },
  {
    "book": "5",
    "hymn": "23",
    "verse": "3",
    "text_sa": "yó akṣyàu parisárpati yó nā́se parisárpati | datā́ṃ yó mádhyaṃ gáchati táṃ krímiṃ jambhayāmasi ||3||"
  },
  {
    "book": "5",
    "hymn": "23",
    "verse": "4",
    "text_sa": "sárūpau dváu vírūpau dváu kr̥ṣṇáu dváu róhitau dváu | babhrúś ca babhrúkarṇaś ca gŕ̥dhraḥ kókaś ca té hatā́ḥ ||4||"
  },
  {
    "book": "5",
    "hymn": "23",
    "verse": "5",
    "text_sa": "yé krímayaḥ śitikákṣā yé kr̥ṣṇā́ḥ śitibā́havaḥ | yé ké ca viśvárūpās tā́n krímīn jambhayāmasi ||5||"
  },
  {
    "book": "5",
    "hymn": "23",
    "verse": "6",
    "text_sa": "út purástāt sū́rya eti viśvádr̥ṣṭo adr̥ṣṭahā́ | dr̥ṣṭā́ṃś ca ghnánn adŕ̥ṣṭāṃś ca sárvāṃś ca pramr̥ṇán krímīn ||6||"
  },
  {
    "book": "5",
    "hymn": "23",
    "verse": "7",
    "text_sa": "yévāṣāsaḥ káṣkaṣāsa ejatkā́ḥ śipavitnukā́ḥ | dr̥ṣṭáś ca hanyátāṃ krímir utā́dŕ̥ṣṭaś ca hanyatām ||7||"
  },
  {
    "book": "5",
    "hymn": "23",
    "verse": "8",
    "text_sa": "ható yévāṣaḥ krímīṇāṃ ható nadanimótá | sárvān ní maṣmaṣā́karaṃ dr̥ṣádā khálvām̐ iva ||8||"
  },
  {
    "book": "5",
    "hymn": "23",
    "verse": "9",
    "text_sa": "triśīrṣā́ṇaṃ trikakúdaṃ krímiṃ sāráṅgam árjunam | śr̥ṇā́my asya pr̥ṣṭī́r ápi vr̥ścāmi yác chíraḥ ||9||"
  },
  {
    "book": "5",
    "hymn": "23",
    "verse": "10",
    "text_sa": "atrivád vaḥ krimayo hanmi kaṇvaváj jamadagnivát | agástyasya bráhmaṇā sáṃ pinaṣmy aháṃ krímīn ||10||"
  },
  {
    "book": "5",
    "hymn": "23",
    "verse": "11",
    "text_sa": "ható rā́jā krímīṇām utáiṣāṃ sthapátir hatáḥ | ható hatámātā krímir hatábhrātā hatásvasā ||11||"
  },
  {
    "book": "5",
    "hymn": "23",
    "verse": "12",
    "text_sa": "hatā́so asya veśáso hatā́saḥ páriveśasaḥ | átho yé kṣullakā́ iva sárve té krímayo hatā́ḥ ||12||"
  },
  {
    "book": "5",
    "hymn": "23",
    "verse": "13",
    "text_sa": "sárveṣāṃ ca krímīṇāṃ sárvāsāṃ ca krimī́nām | bhinádmy áśmanā śíro dáhāmy agnínā múkham ||13||"
  },
  {
    "book": "5",
    "hymn": "24",
    "verse": "1",
    "text_sa": "savitā́ prasavā́nām ádhipatiḥ sá māvatu | asmín bráhmaṇy asmín kármaṇy asyā́ṃ purodhā́yām asyā́m pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||1||"
  },
  {
    "book": "5",
    "hymn": "24",
    "verse": "2",
    "text_sa": "agnír vánaspátīnām ádhipatiḥ sá māvatu | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||2||"
  },
  {
    "book": "5",
    "hymn": "24",
    "verse": "3",
    "text_sa": "dyā́vāpr̥thivī́ dātr̥̄ṇā́m ádhipatiḥ sá māvatu | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||3||"
  },
  {
    "book": "5",
    "hymn": "24",
    "verse": "4",
    "text_sa": "váruṇo 'pā́m ádhipatiḥ sá māvatu | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||4||"
  },
  {
    "book": "5",
    "hymn": "24",
    "verse": "5",
    "text_sa": "mitrā́váruṇau vr̥ṣṭyā́dhipatī táu māvatām | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||5||"
  },
  {
    "book": "5",
    "hymn": "24",
    "verse": "6",
    "text_sa": "marútaḥ párvatānām ádhipatayas té māvantu | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||6||"
  },
  {
    "book": "5",
    "hymn": "24",
    "verse": "7",
    "text_sa": "sómo vīrúdhām ádhipatiḥ sá māvatu | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||7||"
  },
  {
    "book": "5",
    "hymn": "24",
    "verse": "8",
    "text_sa": "vāyúr antárikṣasyā́dhipatiḥ sá māvatu | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||8||"
  },
  {
    "book": "5",
    "hymn": "24",
    "verse": "9",
    "text_sa": "sū́ryaś cákṣuṣām ádhipatiḥ sá māvatu | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||9||"
  },
  {
    "book": "5",
    "hymn": "24",
    "verse": "10",
    "text_sa": "candrámā nákṣatrāṇām ádhipatiḥ sá māvatu | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||10||"
  },
  {
    "book": "5",
    "hymn": "24",
    "verse": "11",
    "text_sa": "índro divó 'dhipatiḥ sá māvatu | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||11||"
  },
  {
    "book": "5",
    "hymn": "24",
    "verse": "12",
    "text_sa": "marútāṃ pitā́ paśūnā́m ádhipatiḥ sá māvatu | asmín bráhmaṇy asmín kármaṇy asyā́m purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||12||"
  },
  {
    "book": "5",
    "hymn": "24",
    "verse": "13",
    "text_sa": "mr̥tyúḥ prajā́nām ádhipatiḥ sá māvatu | asmín bráhmaṇy asmín kármaṇy asyā́m purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||13||"
  },
  {
    "book": "5",
    "hymn": "24",
    "verse": "14",
    "text_sa": "yamáḥ pitr̥̄ṇā́m ádhipatiḥ sá māvatu | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||14||"
  },
  {
    "book": "5",
    "hymn": "24",
    "verse": "15",
    "text_sa": "pitáraḥ páre te māvantu | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||15||"
  },
  {
    "book": "5",
    "hymn": "24",
    "verse": "16",
    "text_sa": "tatā́ ávare te māvantu | asmín bráhmaṇy asmín kármaṇy asyā́ṃ purodhā́yām asyā́ṃ pratisṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||16||"
  },
  {
    "book": "5",
    "hymn": "24",
    "verse": "17",
    "text_sa": "tatás tatāmahā́s te māvantu | asmín bráhmaṇy asmín kármaṇy asyā́ṃ purodhā́yām asyā́ṃ pratiṣṭhā́yām asyā́ṃ | cíttyām asyā́m ā́kūtyām asyā́m āśíṣy asyā́ṃ deváhūtyāṃ svā́hā ||17||"
  },
  {
    "book": "5",
    "hymn": "25",
    "verse": "1",
    "text_sa": "párvatād divó yóner áṅgādaṅgāt samā́bhr̥tam | śépo gárbhasya retodhā́ḥ sárau parṇám ivā́ dadhat ||1||"
  },
  {
    "book": "5",
    "hymn": "25",
    "verse": "2",
    "text_sa": "yátheyáṃ pr̥thivī́ mahī́ bhūtā́nāṃ gárbham ādadhé | evā́ dadhāmi te gárbhaṃ tásmai tvā́m ávase huve ||2||"
  },
  {
    "book": "5",
    "hymn": "25",
    "verse": "3",
    "text_sa": "gárbhaṃ dhehi sinīvāli gárbhaṃ dhehi sarasvati | gárbhaṃ te aśvínobhā́ dhattāṃ púṣkarasrajā ||3||"
  },
  {
    "book": "5",
    "hymn": "25",
    "verse": "4",
    "text_sa": "gárbhaṃ te mitrā́váruṇau gárbham devó bŕ̥haspátiḥ | gárbhaṃ ta índraś cāgníś ca gárbhaṃ dhātā́ dadhātu te ||4||"
  },
  {
    "book": "5",
    "hymn": "25",
    "verse": "5",
    "text_sa": "víṣṇur yóniṃ kalpayatu tváṣṭā rūpā́ṇi piṃśatu | ā́ siñcatu prajā́patir dhātā́ gárbhaṃ dadhātu te ||5||"
  },
  {
    "book": "5",
    "hymn": "25",
    "verse": "6",
    "text_sa": "yád véda rā́jā váruṇo yád vā devī́ sárasvatī | yád índro vr̥trahā́ véda tád garbhakáraṇaṃ piba ||6||"
  },
  {
    "book": "5",
    "hymn": "25",
    "verse": "7",
    "text_sa": "gárbho asy óṣadhīnāṃ gárbho vánaspátīnām | gárbho víśvasya bhūtásya só agne gárbham éhá dhāḥ ||7||"
  },
  {
    "book": "5",
    "hymn": "25",
    "verse": "8",
    "text_sa": "ádhi skanda vīráyasva gárbham ā́ dhehi yónyām | vŕ̥ṣāsi vr̥ṣṇyāvan prajā́yai tvā́ nayāmasi ||8||"
  },
  {
    "book": "5",
    "hymn": "25",
    "verse": "9",
    "text_sa": "ví jihīṣva bārhatsāme gárbhas te yónim ā́ śayām | áduṣ ṭe devā́ḥ putráṃ somapā́ ubhayāvínam ||9||"
  },
  {
    "book": "5",
    "hymn": "25",
    "verse": "10",
    "text_sa": "dhā́taḥ śréṣṭhena rūpéṇāsyā́ nā́ryā gavīnyóḥ | púmāṃsaṃ putrám ā́ dhehi daśamé māsí sū́tave ||10||"
  },
  {
    "book": "5",
    "hymn": "25",
    "verse": "11",
    "text_sa": "tváṣṭaḥ śréṣṭhena rūpéṇāsyā́ nā́ryā gavīnyóḥ | púmāṃsaṃ putrám ā́ dhehi daśamé māsí sū́tave ||11||"
  },
  {
    "book": "5",
    "hymn": "25",
    "verse": "12",
    "text_sa": "sávitaḥ śréṣṭhena rūpéṇāsyā́ nā́ryā gavīnyóḥ | púmāṃsaṃ putrám ā́ dhehi daśamé māsí sū́tave ||12||"
  },
  {
    "book": "5",
    "hymn": "25",
    "verse": "13",
    "text_sa": "prájāpate śréṣṭhena rūpéṇāsyā́ nā́ryā gavīnyóḥ | púmāṃsaṃ putrám ā́ dhehi daśamé māsí sū́tave ||13||"
  },
  {
    "book": "5",
    "hymn": "26",
    "verse": "1",
    "text_sa": "yájūṃṣi yajñé samídhaḥ svā́hāgníḥ pravidvā́n ihá vo yunaktu ||1||"
  },
  {
    "book": "5",
    "hymn": "26",
    "verse": "2",
    "text_sa": "yunáktu deváḥ savitā́ prajānánn asmín yajñé mahiṣáḥ svā́hā ||2||"
  },
  {
    "book": "5",
    "hymn": "26",
    "verse": "3",
    "text_sa": "índra ukthāmadā́ny asmín yajñé pravidvā́n yunaktu suyújaḥ svā́hā ||3||"
  },
  {
    "book": "5",
    "hymn": "26",
    "verse": "4",
    "text_sa": "praiṣā́ yajñé nivídaḥ svā́hā śiṣṭā́ḥ pátnībhir vahatehá yuktā́ḥ ||4||"
  },
  {
    "book": "5",
    "hymn": "26",
    "verse": "5",
    "text_sa": "chándāṃsi yajñé marutaḥ svā́hā mātéva putráṃ pipr̥tehá yuktā́ḥ ||5||"
  },
  {
    "book": "5",
    "hymn": "26",
    "verse": "6",
    "text_sa": "éyám agan barhíṣā prókṣaṇībhir yajñáṃ tanvānā́ditiḥ svā́hā ||6||"
  },
  {
    "book": "5",
    "hymn": "26",
    "verse": "7",
    "text_sa": "víṣṇur yunaktu bahudhā́ tápāṃsy asmín yajñé suyújaḥ svā́hā ||7||"
  },
  {
    "book": "5",
    "hymn": "26",
    "verse": "8",
    "text_sa": "tváṣṭā yunaktu bahudhā́ nú rūpā́ asmín yajñé yunaktu suyújaḥ svā́hā ||8||"
  },
  {
    "book": "5",
    "hymn": "26",
    "verse": "9",
    "text_sa": "bhágo yunaktvāśíṣo nv àsmā́ asmín yajñé pravidvā́n yunaktu suyújaḥ svā́hā ||9||"
  },
  {
    "book": "5",
    "hymn": "26",
    "verse": "10",
    "text_sa": "sómo yunaktu bahudhā́ páyāṃsy asmín yajñé suyújaḥ svā́hā ||10||"
  },
  {
    "book": "5",
    "hymn": "26",
    "verse": "11",
    "text_sa": "índro yunaktu bahudhā́ páyāṃsy asmín yajñé suyújaḥ svā́hā ||11||"
  },
  {
    "book": "5",
    "hymn": "26",
    "verse": "12",
    "text_sa": "áśvinā bráhmaṇā́ yātam arvā́ñcau vaṣaṭkāréṇa yajñáṃ vardháyantau | bŕ̥haspate bráhmaṇā́ yāhy arvā́ṅ yajñó ayáṃ svàr idáṃ yájamānāya svā́hā ||12||"
  },
  {
    "book": "5",
    "hymn": "27",
    "verse": "1",
    "text_sa": "ūrdhvā́ asya samídho bhavanty ūrdhvā́ śukrā́ śocī́ṣy agnéḥ | dyumáttamā suprátīkaḥ sásūnus tánūnápād ásuro bhū́ripāṇiḥ ||1||"
  },
  {
    "book": "5",
    "hymn": "27",
    "verse": "2",
    "text_sa": "devó devéṣu deváḥ pathó anakti mádhvā ghr̥téna ||2||"
  },
  {
    "book": "5",
    "hymn": "27",
    "verse": "3",
    "text_sa": "mádhvā yajñám nakṣati praiṇānó nárāśáṃso agníḥ sukŕ̥d deváḥ savitā́ viśvávāraḥ ||3||"
  },
  {
    "book": "5",
    "hymn": "27",
    "verse": "4",
    "text_sa": "áchāyám eti śávasā ghr̥tā́ cid ī́dāno váhnir námasā ||4||"
  },
  {
    "book": "5",
    "hymn": "27",
    "verse": "5",
    "text_sa": "agníḥ srúco adhvaréṣu prayákṣu sá yakṣad asya mahimā́nam agnéḥ ||5||"
  },
  {
    "book": "5",
    "hymn": "27",
    "verse": "6",
    "text_sa": "tarī́ mandrā́su prayákṣu vásavaś cā́tiṣṭhan vasudhā́taraś ca ||6||"
  },
  {
    "book": "5",
    "hymn": "27",
    "verse": "7",
    "text_sa": "dvā́ro devī́r ánv asya víśve vratáṃ rakṣanti viśváhā ||7||"
  },
  {
    "book": "5",
    "hymn": "27",
    "verse": "8",
    "text_sa": "uruvyácasāgnér dhā́mnā pátyamāne | ā́ suṣváyantī yajaté upā́ke uṣā́sānáktémáṃ yajñám avatām adhvarám naḥ ||8||"
  },
  {
    "book": "5",
    "hymn": "27",
    "verse": "9",
    "text_sa": "dáivā hótāra ūrdhvám adhvaráṃ no 'gnér jihváyābhí gr̥nata gr̥nátā naḥ svìṣṭaye | tisró devī́r barhír édáṃ sadantām íḍā sárasvatī mahī́ bhā́ratī gr̥ṇānā́ ||9||"
  },
  {
    "book": "5",
    "hymn": "27",
    "verse": "10",
    "text_sa": "tán nas turī́pam ádbhutaṃ purukṣú | déva tvaṣṭā rāyás poṣaṃ ví ṣya nā́bhim asya ||10||"
  },
  {
    "book": "5",
    "hymn": "27",
    "verse": "11",
    "text_sa": "vánaspaté 'va sr̥jā rárāṇaḥ | tmánā devébhyo agnír havyáṃ śamitā́ svadayatu ||11||"
  },
  {
    "book": "5",
    "hymn": "27",
    "verse": "12",
    "text_sa": "agne svā́hā kr̥ṇuhi jātavedaḥ | índrāya yajñáṃ víśve devā́ havír idáṃ juṣantām ||12||"
  },
  {
    "book": "5",
    "hymn": "28",
    "verse": "1",
    "text_sa": "náva prāṇā́n navábhiḥ sáṃ mimīte dīrghāyutvā́ya śatáśāradāya | hárite trī́ṇi rajaté trī́ṇy áyasi trī́ṇi tápasā́viṣṭitāni ||1||"
  },
  {
    "book": "5",
    "hymn": "28",
    "verse": "2",
    "text_sa": "agníḥ sū́ryaś candrámā bhū́mir ā́po dyáur antárikṣaṃ pradíśo díśaś ca | ārtavā́ r̥túbhiḥ saṃvidānā́ anéna mā trivŕ̥tā pārayantu ||2||"
  },
  {
    "book": "5",
    "hymn": "28",
    "verse": "3",
    "text_sa": "tráyaḥ póṣās trivŕ̥ti śrayantām anáktu pūṣā́ páyasā ghr̥téna | ánnasya bhūmā́ púruṣasya bhūmā́ bhūmā́ paśūnā́ṃ ta ihá śrayantām ||3||"
  },
  {
    "book": "5",
    "hymn": "28",
    "verse": "4",
    "text_sa": "imám ādityā vásunā sám ukṣatemám agne vardhaya vavr̥dhānáḥ | imám indra sáṃ sr̥ja vīryèṇāsmín trivŕ̥c chrayatāṃ poṣayiṣṇú ||4||"
  },
  {
    "book": "5",
    "hymn": "28",
    "verse": "5",
    "text_sa": "bhū́miṣ ṭvā pātu háritena viśvabhŕ̥d agníḥ pipartv áyasā sajóṣāḥ | vīrúdbhiṣ ṭe árjunaṃ saṃvidānáṃ dákṣaṃ dadhātu sumanasyámānam ||5||"
  },
  {
    "book": "5",
    "hymn": "28",
    "verse": "6",
    "text_sa": "tredhā́ jātám jánmanedáṃ híraṇyam agnér ékaṃ priyátamaṃ babhūva sómasyáikaṃ hiṃsitásya párāpatat | apā́m ékaṃ vedhásāṃ réta āhus tát te híraṇyaṃ trivŕ̥d astv ā́yuṣe ||6||"
  },
  {
    "book": "5",
    "hymn": "28",
    "verse": "7",
    "text_sa": "tryāyuṣáṃ jamádagneḥ kaśyápasya tryāyuṣám | tredhā́mŕ̥tasya cákṣaṇaṃ trī́ṇy ā́yūṃṣi te 'karam ||7||"
  },
  {
    "book": "5",
    "hymn": "28",
    "verse": "8",
    "text_sa": "tráyaḥ suparṇā́s trivŕ̥tā yád ā́yann ekākṣarám abhisaṃbhū́ya śakrā́ḥ | práty auhan mr̥tyúm amŕ̥tena sākám antardádhānā duritā́ni víśvā ||8||"
  },
  {
    "book": "5",
    "hymn": "28",
    "verse": "9",
    "text_sa": "divás tvā pātu háritaṃ mádhyāt tvā pātv árjunam | bhū́myā ayasmáyaṃ pātu prā́gād devapurā́ ayám ||9||"
  },
  {
    "book": "5",
    "hymn": "28",
    "verse": "10",
    "text_sa": "imā́s tisró devapurā́s tā́s tvā rakṣantu sarvátaḥ | tā́s tváṃ bíbhrad varcasvy úttaro dviṣatā́ṃ bhava ||10||"
  },
  {
    "book": "5",
    "hymn": "28",
    "verse": "11",
    "text_sa": "púraṃ devā́nām amŕ̥taṃ híraṇyam yá ābedhé prathamó devó ágre | tásmai námo dáśa prā́cīḥ kr̥ṇomy ánu manyatāṃ trivŕ̥d ābádhe me ||11||"
  },
  {
    "book": "5",
    "hymn": "28",
    "verse": "12",
    "text_sa": "ā́ tvā cr̥tatv aryamā́ pūṣā́ bŕ̥haspátiḥ | áharjātasya yán nā́ma téna tvā́ti cr̥tāmasi ||12||"
  },
  {
    "book": "5",
    "hymn": "28",
    "verse": "13",
    "text_sa": "r̥túbhiṣ ṭvārtaváir ā́yuṣe várcase tvā | saṃvatsarásya téjasā téna sáṃhanu kr̥ṇmasi ||13||"
  },
  {
    "book": "5",
    "hymn": "28",
    "verse": "14",
    "text_sa": "ghr̥tā́d úlluptam mádhunā sámaktaṃ bhūmidr̥ṃhám ácyutam pārayiṣṇú | bhindát sapátnān ádharāṃś ca kr̥ṇvád ā́ mā roha mahaté sáubhagāya ||14||"
  },
  {
    "book": "5",
    "hymn": "29",
    "verse": "1",
    "text_sa": "purástād yuktó vaha jātavedó 'gne viddhí kriyámāṇam yáthedám | tváṃ bhiṣág bheṣajásyāsi kartā́ tváyā gā́m áśvaṃ púruṣaṃ sanema ||1||"
  },
  {
    "book": "5",
    "hymn": "29",
    "verse": "2",
    "text_sa": "táthā tád agne kr̥ṇu jātavedo víśvebhir deváiḥ sahá saṃvidānáḥ | yó no didéva yatamó jaghā́sa yáthā só asyá paridhíṣ pátāti ||2||"
  },
  {
    "book": "5",
    "hymn": "29",
    "verse": "3",
    "text_sa": "yáthā só asyá paridhíṣ pátāti táthā tád agne kr̥ṇu jātavedaḥ | víśvebhir deváir sahá saṃvidānáḥ ||3||"
  },
  {
    "book": "5",
    "hymn": "29",
    "verse": "4",
    "text_sa": "akṣyàu ní vidhya hŕ̥dayaṃ ní vidhya jihvā́ṃ ní tr̥nddhi prá dató mr̥ṇīhi | piśācó asyá yatamó jaghā́sā́gne yaviṣṭha práti śr̥ṇīhi ||4||"
  },
  {
    "book": "5",
    "hymn": "29",
    "verse": "5",
    "text_sa": "yád asya hr̥táṃ víhr̥taṃ yát párābhr̥tam ātmáno jagdháṃ yatamát piśācáiḥ | tád agne vidvā́n púnar ā́ bhara tváṃ śárīre māṃsám ásum érayāmaḥ ||5||"
  },
  {
    "book": "5",
    "hymn": "29",
    "verse": "6",
    "text_sa": "āmé súpakve śabále vípakve yó mā piśācó áśane dadámbha | tád ātmánā prajáyā piśācā́ ví yātayantām agadó 'yám astu ||6||"
  },
  {
    "book": "5",
    "hymn": "29",
    "verse": "7",
    "text_sa": "kṣiré mā manthé yatamó dadámbhākr̥ṣṭapacyé áśane dhānyè yáḥ | tád ātmánā prajáyā piśācā́ ví yātayantām agadó 'yám astu ||7||"
  },
  {
    "book": "5",
    "hymn": "29",
    "verse": "8",
    "text_sa": "apā́ṃ mā pā́ne yatamó dadámbha kravyā́d yātūnā́m śáyane śáyānam | tád ātmánā prajáyā piśācā́ ví yātayantām agadó 'yám astu ||8||"
  },
  {
    "book": "5",
    "hymn": "29",
    "verse": "9",
    "text_sa": "dívā mā náktaṃ yatamó dadámbha kravyā́d yātūnā́m śáyane śáyānam | tád ātmánā prajáyā piśācā́ ví yātayantām agadó 'yám astu ||9||"
  },
  {
    "book": "5",
    "hymn": "29",
    "verse": "10",
    "text_sa": "kravyā́dam agne rudhiráṃ piśācáṃ manohánaṃ jahi jātavedaḥ | tám índro vājī́ vájreṇa hantu chináttu sómaḥ śíro asya dhr̥ṣṇúḥ ||10||"
  },
  {
    "book": "5",
    "hymn": "29",
    "verse": "11",
    "text_sa": "sanā́d agne mr̥ṇasi yātudhā́nān ná tvā rákṣāṃsi pŕ̥tanāsu jigyuḥ | sahámūrān ánu daha kravyā́do mā́ te hetyā́ mukṣata dáivyāyāḥ ||11||"
  },
  {
    "book": "5",
    "hymn": "29",
    "verse": "12",
    "text_sa": "samā́hara jātavedo yád dhr̥táṃ yát párābhr̥tam | gā́trāṇy asya vardhantām aṃśúr ivā́ pyāyatām ayám ||12||"
  },
  {
    "book": "5",
    "hymn": "29",
    "verse": "13",
    "text_sa": "sómasyeva jātavedo aṃśúr ā́ pyāyatām ayám | ágne virapśínaṃ médhyam ayakṣmáṃ kr̥ṇu jī́vatu ||13||"
  },
  {
    "book": "5",
    "hymn": "29",
    "verse": "14",
    "text_sa": "etā́s te agne samídhaḥ piśācajámbhanīḥ | tā́s tváṃ juṣasva práti cainā gr̥hāṇa jātavedaḥ ||14||"
  },
  {
    "book": "5",
    "hymn": "29",
    "verse": "15",
    "text_sa": "tārṣṭāghī́r agne samídhaḥ práti gr̥hṇāhy arcíṣā | jáhātu kravyā́d rūpáṃ yó asya māṃsáṃ jíhīrṣati ||15||"
  },
  {
    "book": "5",
    "hymn": "30",
    "verse": "1",
    "text_sa": "āvátas ta āvátaḥ parāvátas ta āvátaḥ | iháivá bhava mā́ nú gā mā́ pū́rvān ánu gāḥ pitr̥̄́n ásuṃ badhnāmi te dr̥ḍhám ||1||"
  },
  {
    "book": "5",
    "hymn": "30",
    "verse": "2",
    "text_sa": "yát tvābhicerúḥ púruṣaḥ svó yád áraṇo jánaḥ | unmocanapramocané ubhé vācā́ vadāmi te ||2||"
  },
  {
    "book": "5",
    "hymn": "30",
    "verse": "3",
    "text_sa": "yád dudróhitha śepiṣé striyái puṃsé ácittyā | unmocanapramocané ubhé vācā́ vadāmi te ||3||"
  },
  {
    "book": "5",
    "hymn": "30",
    "verse": "4",
    "text_sa": "yát énaso mātŕ̥kr̥tāc chéṣe pitŕ̥kr̥tāc ca yát | unmocanapramocané ubhé vācā́ vadāmi te ||4||"
  },
  {
    "book": "5",
    "hymn": "30",
    "verse": "5",
    "text_sa": "yát te mātā́ yát te pitā́ jamír bhrā́tā ca sárjataḥ | pratyák sevasva bheṣajáṃ jarádaṣṭiṃ kr̥ṇomi tvā ||5||"
  },
  {
    "book": "5",
    "hymn": "30",
    "verse": "6",
    "text_sa": "iháidhi puruṣa sárveṇa mánasā sahá | dūtáu yamásya mā́nu gā ádhi jīvapurā́ ihi ||6||"
  },
  {
    "book": "5",
    "hymn": "30",
    "verse": "7",
    "text_sa": "ánuhūtaḥ púnar éhi vidvā́n udáyanaṃ patháḥ | āróhaṇam ākrámaṇaṃ jī́vatojīvató 'yanam ||7||"
  },
  {
    "book": "5",
    "hymn": "30",
    "verse": "8",
    "text_sa": "mā́ bibher ná mariṣyasi jarádaṣṭiṃ kr̥ṇomi tvā | nír avocam aháṃ yákṣmam áṅgebhyo aṅgajvaráṃ táva ||8||"
  },
  {
    "book": "5",
    "hymn": "30",
    "verse": "9",
    "text_sa": "aṅgabhedó aṅgajvaró yáś ca te hr̥dayāmayáḥ | yákṣmaḥ śyená iva prā́paptad vacā́ sāḍháḥ parastarā́m ||9||"
  },
  {
    "book": "5",
    "hymn": "30",
    "verse": "10",
    "text_sa": "ŕ̥ṣī bodhapratībodhā́v asvapnó yáś ca jā́gr̥viḥ | táu te prāṇásya goptā́rau dívā náktaṃ ca jāgr̥tām ||10||"
  },
  {
    "book": "5",
    "hymn": "30",
    "verse": "11",
    "text_sa": "ayám agnír upasádya ihá sū́rya úd etu te | udéhi mr̥tyór gambhīrā́t kr̥ṣṇā́c cit támasas pári ||11||"
  },
  {
    "book": "5",
    "hymn": "30",
    "verse": "12",
    "text_sa": "námo yamā́ya námo astu mr̥tyáve námaḥ pitŕ̥bhya utá yé náyanti | utpā́raṇasya yó véda tám agníṃ puró dadhe 'smā́ ariṣṭátātaye ||12||"
  },
  {
    "book": "5",
    "hymn": "30",
    "verse": "13",
    "text_sa": "áitu prāṇá áitu mána áitu cákṣur átho bálam | śárīram asya sám vidāṃ tát padbhyā́ṃ práti tiṣṭhatu ||13||"
  },
  {
    "book": "5",
    "hymn": "30",
    "verse": "14",
    "text_sa": "prāṇénāgne cákṣuṣā sáṃ sr̥jemáṃ sám īraya tanvā̀ sáṃ bálena | vétthāmŕ̥tasya mā́ nú gān mā́ nú bhū́migr̥ho bhuvat ||14||"
  },
  {
    "book": "5",
    "hymn": "30",
    "verse": "15",
    "text_sa": "mā́ te prāṇá úpa dasan mó apānó 'pi dhāyi te | sū́ryas tvā́dhipatir mr̥tyór udā́yachatu raśmíbhiḥ ||15||"
  },
  {
    "book": "5",
    "hymn": "30",
    "verse": "16",
    "text_sa": "iyám antár vadati jihvā́ baddhā́ paniṣpadā́ | tváyā yákṣmam nír avocaṃ śatáṃ rópīś ca takmánaḥ ||16||"
  },
  {
    "book": "5",
    "hymn": "30",
    "verse": "17",
    "text_sa": "ayáṃ lokáḥ priyátamo devā́nām áparājitaḥ | yásmai tvám ihá mr̥tyáve diṣṭáḥ puruṣa jajñiṣé | sá ca tvā́nu hvayāmasi mā́ purā́ jaráso mr̥thāḥ ||17||"
  },
  {
    "book": "5",
    "hymn": "31",
    "verse": "1",
    "text_sa": "yā́ṃ te cakrúr āmé pā́tre yā́ṃ cakrúr miśrádhānye | āmé māṃsé kr̥tyā́ṃ yā́ṃ cakrúḥ púnaḥ práti harāmi tā́m ||1||"
  },
  {
    "book": "5",
    "hymn": "31",
    "verse": "2",
    "text_sa": "yā́ṃ te cakrúḥ kr̥kavā́kāv ajé vā yā́ṃ kurīríṇi | ávyāṃ te kr̥tyā́ṃ yā́m cakrúḥ púnaḥ práti harāmi tā́m ||2||"
  },
  {
    "book": "5",
    "hymn": "31",
    "verse": "3",
    "text_sa": "yā́ṃ te cakrúr ékaśaphe paśūnā́m ubhayā́dati | gardabhé kr̥tyā́ṃ yā́ṃ cakrúḥ púnaḥ práti harāmi tā́m ||3||"
  },
  {
    "book": "5",
    "hymn": "31",
    "verse": "4",
    "text_sa": "yā́ṃ te cakrúr amūlā́yāṃ valagáṃ vā narācyā́m | kṣétre te kr̥tyā́ṃ yā́ṃ cakrúḥ púnaḥ práti harāmi tā́m ||4||"
  },
  {
    "book": "5",
    "hymn": "31",
    "verse": "5",
    "text_sa": "yā́ṃ te cakrúr gā́rhapatye pūrvāgnā́v utá duścítaḥ | śā́lāyāṃ kr̥tyā́ṃ yā́m cakrúḥ púnaḥ práti harāmi tā́m ||5||"
  },
  {
    "book": "5",
    "hymn": "31",
    "verse": "6",
    "text_sa": "yā́ṃ te cakrúḥ sabhā́yāṃ yā́m cakrúr adhidévane | akṣéṣu kr̥tyā́ṃ yā́ṃ cakrúḥ púnaḥ práti harāmi tā́m ||6||"
  },
  {
    "book": "5",
    "hymn": "31",
    "verse": "7",
    "text_sa": "yā́ṃ te cakrúḥ sénāyāṃ yā́ṃ cakrúr iṣvāyudhé | dundubháu kr̥tyā́ṃ yā́ṃ cakrúḥ púnaḥ práti harāmi tā́m ||7||"
  },
  {
    "book": "5",
    "hymn": "31",
    "verse": "8",
    "text_sa": "yā́ṃ te kr̥tyā́m kū́pe 'vadadhúḥ śmaśāné vā nicakhnúḥ | sádmani kr̥tyā́m yā́ṃ cakrúḥ púnaḥ práti harāmi tā́m ||8||"
  },
  {
    "book": "5",
    "hymn": "31",
    "verse": "9",
    "text_sa": "yā́ṃ te cakrúḥ puruṣāsthé agnáu sáṃkasuke ca yā́m | mrokáṃ nirdāháṃ kravyā́daṃ púnaḥ práti harāmi tā́m ||9||"
  },
  {
    "book": "5",
    "hymn": "31",
    "verse": "10",
    "text_sa": "ápathenā́ jabhāraināṃ tā́ṃ pathétáḥ prá hiṇmasi | ádhīro maryādhī́rebhyaḥ sáṃ jabhārā́cittyā ||10||"
  },
  {
    "book": "5",
    "hymn": "31",
    "verse": "11",
    "text_sa": "yáś cakā́ra ná śaśā́ka kártuṃ śaśré pā́dam aṅgúrim | cakā́ra bhadrám asmábhyam abhagó bhágavadbhyaḥ ||11||"
  },
  {
    "book": "5",
    "hymn": "31",
    "verse": "12",
    "text_sa": "kr̥tyākŕ̥taṃ valagínaṃ mūlínaṃ śapatheyyàm | índras táṃ hantu mahatā́ vadhénāgnír vidhyatv astáyā ||12||"
  },
  {
    "book": "6",
    "hymn": "1",
    "verse": "1",
    "text_sa": "doṣó gāya br̥hád gāya dyumád dhehi | ā́tharvaṇa stuhí deváṃ savitā́ram ||1||"
  },
  {
    "book": "6",
    "hymn": "1",
    "verse": "2",
    "text_sa": "tám u ṣṭuhi yó antáḥ síndhau sūnúḥ | satyásya yúvānam ádroghavācaṃ suśévam ||2||"
  },
  {
    "book": "6",
    "hymn": "1",
    "verse": "3",
    "text_sa": "sá ghā no deváḥ savitā́ sāviṣad amŕ̥tāni bhū́ri | ubhé suṣṭutī́ sugā́tave ||3||"
  },
  {
    "book": "6",
    "hymn": "2",
    "verse": "1",
    "text_sa": "índrāya sómam r̥tvijaḥ sunótā́ ca dhāvata | stotúr yó vácaḥ śr̥ṇávad dhávaṃ ca me ||1||"
  },
  {
    "book": "6",
    "hymn": "2",
    "verse": "2",
    "text_sa": "ā́ yáṃ viśántī́ndavo váyo ná vr̥kṣám ándhasaḥ | vírapśin ví mŕ̥dho jahi rakṣasvínīḥ ||2||"
  },
  {
    "book": "6",
    "hymn": "2",
    "verse": "3",
    "text_sa": "sunótā somapā́vne sómam índrāya vajríṇe | yúvā jétéśānaḥ sá puruṣṭutáḥ ||3||"
  },
  {
    "book": "6",
    "hymn": "3",
    "verse": "1",
    "text_sa": "pātáṃ na indrāpūṣaṇā́ditiḥ pāntu marútaḥ | ápāṃ napāt sindhavaḥ saptá pātana pā́tu no víṣṇur utá dyáuḥ ||1||"
  },
  {
    "book": "6",
    "hymn": "3",
    "verse": "2",
    "text_sa": "pātā́ṃ no dyā́vāpr̥thivī́ abhíṣṭaye pā́tu grā́vā pā́tu sómo no áṃhasaḥ | pā́tu no devī́ subhágā sárasvatī pā́tv agníḥ śivā́ yé asya pāyávaḥ ||2||"
  },
  {
    "book": "6",
    "hymn": "3",
    "verse": "3",
    "text_sa": "pātā́m no devā́śvínā śubhás pátī uṣā́sānáktotá na uruṣyatām | ápāṃ napād ábhihrutī gáyasya cid déva tvaṣṭar vardháya sarvátātaye ||3||"
  },
  {
    "book": "6",
    "hymn": "4",
    "verse": "1",
    "text_sa": "tváṣṭā me dáivyaṃ vácaḥ parjányo bráhmaṇas pátiḥ | putráir bhrā́tr̥bhir áditir nú pātu no duṣṭáraṃ trā́yamāṇaṃ sáhaḥ ||1||"
  },
  {
    "book": "6",
    "hymn": "4",
    "verse": "2",
    "text_sa": "áṃśo bhágo váruṇo mitró aryamā́ditiḥ pā́ntu marútaḥ | ápa tásya dvéṣo gamed abhihrúto yāvayac chátrum ántitam ||2||"
  },
  {
    "book": "6",
    "hymn": "4",
    "verse": "3",
    "text_sa": "dhiyé sám aśvinā prā́vataṃ na uruṣyā́ ṇa urujmann áprayuchan | dyàuṣ pítar yāváya duchúnā yā́ ||3||"
  },
  {
    "book": "6",
    "hymn": "5",
    "verse": "1",
    "text_sa": "úd enam uttaráṃ nayā́gne ghr̥ténāhuta | sám enaṃ várcasā sr̥ja prajáyā ca bahúṃ kr̥dhi ||1||"
  },
  {
    "book": "6",
    "hymn": "5",
    "verse": "2",
    "text_sa": "índremáṃ prataráṃ kr̥dhi sajātā́nām asad vaśī́ | rāyás póṣeṇa sáṃ sr̥ja jīvā́tave jaráse naya ||2||"
  },
  {
    "book": "6",
    "hymn": "5",
    "verse": "3",
    "text_sa": "yásya kr̥ṇmó havír gr̥hé tám agne vardhayā tvám | tásmai sómo ádhi bravad ayáṃ ca bráhmaṇas pátiḥ ||3||"
  },
  {
    "book": "6",
    "hymn": "6",
    "verse": "1",
    "text_sa": "yó 'smā́n brahmaṇas paté 'devo abhimányate | sárvaṃ tám randhayāsi me yájamānāya sunvaté ||1||"
  },
  {
    "book": "6",
    "hymn": "6",
    "verse": "2",
    "text_sa": "yó naḥ soma suśaṃsíno duḥśáṃsa ādídeśati | vájreṇāsya múkhe jahi sá sáṃpiṣṭo ápāyati ||2||"
  },
  {
    "book": "6",
    "hymn": "6",
    "verse": "3",
    "text_sa": "yó naḥ somābhidā́sati sánābhir yáś ca níṣṭyaḥ | ápa tásya bálaṃ tira mahī́va dyáur vadhatmánā ||3||"
  },
  {
    "book": "6",
    "hymn": "7",
    "verse": "1",
    "text_sa": "yéna somā́ditiḥ pathā́ mitrā́ vā yánty adrúhaḥ | ténā nó 'vasā́ gahi ||1||"
  },
  {
    "book": "6",
    "hymn": "7",
    "verse": "2",
    "text_sa": "yéna soma sāhantyā́surān randháyāsi naḥ | ténā no ádhi vocata ||2||"
  },
  {
    "book": "6",
    "hymn": "7",
    "verse": "3",
    "text_sa": "yéna devā ásurāṇām ójāṃsy ávr̥ṇīdhvam | ténā naḥ śárma yachata ||3||"
  },
  {
    "book": "6",
    "hymn": "8",
    "verse": "1",
    "text_sa": "yáthā vr̥kṣáṃ líbujā samantáṃ pariṣasvajé | evā́ pári ṣvajasva mā́ṃ yáthā mā́ṃ kāmíny áso yáthā mán nā́pagā ásaḥ ||1||"
  },
  {
    "book": "6",
    "hymn": "8",
    "verse": "2",
    "text_sa": "yáthā suparṇáḥ prapátan pakṣáu nihánti bhū́myām | evā́ ní hanmi te máno yáthā mā́ṃ kāmíny áso yáthā mán nā́pagā ásaḥ ||2||"
  },
  {
    "book": "6",
    "hymn": "8",
    "verse": "3",
    "text_sa": "yáthemé dyā́vāpr̥thivī́ sadyáḥ paryéti sū́ryaḥ | evā́ páry emi te máno yáthā mā́ṃ kāmíny áso yáthā mán nā́pagā ásaḥ ||3||"
  },
  {
    "book": "6",
    "hymn": "9",
    "verse": "1",
    "text_sa": "vā́ñcha me tanvàṃ pā́dau vā́ñchākṣyàu vā́ñcha sakthyàu | akṣyàu vr̥ṣaṇyántyāḥ kéśā mā́ṃ te kā́mena śuṣyantu ||1||"
  },
  {
    "book": "6",
    "hymn": "9",
    "verse": "2",
    "text_sa": "máma tvā́ doṣaṇiśríṣaṃ kr̥ṇómi hr̥dayaśríṣam | yáthā máma krátāv áso máma cittám upā́yasi ||2||"
  },
  {
    "book": "6",
    "hymn": "9",
    "verse": "3",
    "text_sa": "yā́sāṃ nā́bhir āréhaṇaṃ hr̥dí saṃvánanaṃ kr̥tám gā́vo ghr̥tásya mātáro 'mū́ṃ sáṃ vānayantu me ||3||"
  },
  {
    "book": "6",
    "hymn": "10",
    "verse": "1",
    "text_sa": "pr̥thivyái śrótrāya vánaspátibhyo 'gnáyé 'dhipataye svā́hā ||1||"
  },
  {
    "book": "6",
    "hymn": "10",
    "verse": "2",
    "text_sa": "prāṇā́yāntárikṣāya váyobhyo vāyávé 'dhipataye svā́hā ||2||"
  },
  {
    "book": "6",
    "hymn": "10",
    "verse": "3",
    "text_sa": "divé cákṣuṣe nákṣatrebhyaḥ sū́ryāyā́dhipataye svā́hā ||3||"
  },
  {
    "book": "6",
    "hymn": "11",
    "verse": "1",
    "text_sa": "śamī́m aśvatthá ā́rūḍhas tátra puṃsúvanaṃ kr̥tám | tád vái putrásya védanaṃ tát strīṣv ā́ bharāmasi ||1||"
  },
  {
    "book": "6",
    "hymn": "11",
    "verse": "2",
    "text_sa": "puṃsí vái réto bhavati tát striyā́m ánu ṣicyate | tád vái putrásya védanaṃ tát prajā́patir abravīt ||2||"
  },
  {
    "book": "6",
    "hymn": "11",
    "verse": "3",
    "text_sa": "prajā́patir ánumatiḥ sinīvāly àcīkl̥pat | stráiṣūyam anyátra dádhat púmāṃsam u dadhat ihá ||3||"
  },
  {
    "book": "6",
    "hymn": "12",
    "verse": "1",
    "text_sa": "pári dyā́m iva sū́ryó 'hīnāṃ jánimāgamam | rā́trī jágad ivānyád dhaṃsā́t ténā te vāraye viṣám ||1||"
  },
  {
    "book": "6",
    "hymn": "12",
    "verse": "2",
    "text_sa": "yád brahmábhir yád ŕ̥ṣibhir yád deváir viditáṃ purā́ | yád bhūtáṃ bhávyam āsanvát ténā te vāraye viṣám ||2||"
  },
  {
    "book": "6",
    "hymn": "12",
    "verse": "3",
    "text_sa": "mádhvā pr̥ñce nadyàḥ párvatā giráyo mádhu | mádhu páruṣṇī śī́pālā śám āsné astu śáṃ hr̥dé ||3||"
  },
  {
    "book": "6",
    "hymn": "13",
    "verse": "1",
    "text_sa": "námo devavadhébhyo námo rājavadhébhyaḥ | átho yé víśyānāṃ vadhā́s tébhyo mr̥tyo námo 'stu te ||1||"
  },
  {
    "book": "6",
    "hymn": "13",
    "verse": "2",
    "text_sa": "námas te adhivākā́ya parāvākā́ya te námaḥ | sumatyái mr̥tyo te námo durmatyái te idáṃ námaḥ ||2||"
  },
  {
    "book": "6",
    "hymn": "13",
    "verse": "3",
    "text_sa": "námas te yātudhā́nebhyo námas te bheṣajébhyaḥ | námas te mr̥tyo mū́lebhyo brāhmaṇébhya idáṃ námaḥ ||3||"
  },
  {
    "book": "6",
    "hymn": "14",
    "verse": "1",
    "text_sa": "asthisraṃsáṃ parusraṃsám ā́sthitam hr̥dayāmayám | balā́saṃ sárvaṃ nāśayāṅgeṣṭhā́ yáś ca párvasu ||1||"
  },
  {
    "book": "6",
    "hymn": "14",
    "verse": "2",
    "text_sa": "nír balā́saṃ balāsínaḥ kṣiṇómi muṣkaráṃ yathā | chinádmy asya bándhanaṃ mū́lam urvārvā́ iva ||2||"
  },
  {
    "book": "6",
    "hymn": "14",
    "verse": "3",
    "text_sa": "nír bálāsetáḥ prá patāśuṅgáḥ śiśukó yathā | átho íta iva hāyanó 'pa drāhy ávīrahā ||3||"
  },
  {
    "book": "6",
    "hymn": "15",
    "verse": "1",
    "text_sa": "uttamó asy óṣadhīnāṃ táva vr̥kṣā́ upastáyaḥ | upastír astu só 'smā́kaṃ yó asmā́m̐ abhidā́sati ||1||"
  },
  {
    "book": "6",
    "hymn": "15",
    "verse": "2",
    "text_sa": "sábandhuś cā́sabandhuś ca yó asmā́m̐ abhidā́sati | téṣāṃ sā́ vr̥kṣā́ṇām ivāháṃ bhūyāsam uttamáḥ ||2||"
  },
  {
    "book": "6",
    "hymn": "15",
    "verse": "3",
    "text_sa": "yáthā sóma óṣadhīnām uttamó havíṣāṃ kr̥táḥ | talā́śā vr̥kṣā́ṇām ivāháṃ bhūyāsam uttamáḥ ||3||"
  },
  {
    "book": "6",
    "hymn": "16",
    "verse": "1",
    "text_sa": "ā́bayo ánābayo rásas ta ugrá ābayo | ā́ te karambhám admasi ||1||"
  },
  {
    "book": "6",
    "hymn": "16",
    "verse": "2",
    "text_sa": "viháhlo nā́ma te pitā́ madā́vatī nā́ma te mātā́ | sá hina tvám asi yás tvám ātmā́nam ā́vayaḥ ||2||"
  },
  {
    "book": "6",
    "hymn": "16",
    "verse": "3",
    "text_sa": "táuviliké 'velayā́vāyám ailabá ailayīt | babhrúś ca babhrúkarṇaś cā́pehi nír āla ||3||"
  },
  {
    "book": "6",
    "hymn": "16",
    "verse": "4",
    "text_sa": "alasā́lāsi pū́rva silā́ñjālāsy úttarā | nīlāgalasā́la ||4||"
  },
  {
    "book": "6",
    "hymn": "17",
    "verse": "1",
    "text_sa": "yátheyám pr̥thivī́ mahī́ bhūtā́nāṃ gárbham ādadhé | evā́ te dhriyatāṃ gárbho ánu sū́tuṃ sávitave ||1||"
  },
  {
    "book": "6",
    "hymn": "17",
    "verse": "2",
    "text_sa": "yátheyáṃ pr̥thivī́ mahī́ dādhā́remā́n vánaspátīn | evā́ te dhriyatāṃ gárbho ánu sū́tuṃ sávitave ||2||"
  },
  {
    "book": "6",
    "hymn": "17",
    "verse": "3",
    "text_sa": "yátheyáṃ pr̥thivī́ mahī́ dādhā́ra párvatān girī́n | evā́ te dhriyatāṃ gárbho ánu sū́tuṃ sávitave ||3||"
  },
  {
    "book": "6",
    "hymn": "17",
    "verse": "4",
    "text_sa": "yátheyáṃ pr̥thivī́ mahī́ dādhā́ra víṣṭhitaṃ jágat | evā́ te dhriyatāṃ gárbho ánu sū́tuṃ sávitave ||4||"
  },
  {
    "book": "6",
    "hymn": "18",
    "verse": "1",
    "text_sa": "īrṣyā́yā dhrā́jiṃ prathamā́ṃ prathamásyā utā́parām | agníṃ hr̥dayyàṃ śókaṃ táṃ te nír vāpayāmasi ||1||"
  },
  {
    "book": "6",
    "hymn": "18",
    "verse": "2",
    "text_sa": "yáthā bhū́mir mr̥támanā mr̥tā́n mr̥támanastarā | yáthotá mamrúṣo mána evérṣyór mr̥táṃ mánaḥ ||2||"
  },
  {
    "book": "6",
    "hymn": "18",
    "verse": "3",
    "text_sa": "adó yát te hr̥dí śritáṃ manaskáṃ patayiṣṇukám | tátas ta īrṣyā́ṃ muñcāmi nír ūṣmā́ṇaṃ dŕ̥ter iva ||3||"
  },
  {
    "book": "6",
    "hymn": "19",
    "verse": "1",
    "text_sa": "punántu mā devajanā́ḥ punántu mánavo dhiyā́ | punántu víśvā bhūtā́ni pávamānaḥ punātu mā ||1||"
  },
  {
    "book": "6",
    "hymn": "19",
    "verse": "2",
    "text_sa": "pávamānaḥ punātu mā krátve dákṣāya jīváse | átho ariṣṭátātaye ||2||"
  },
  {
    "book": "6",
    "hymn": "19",
    "verse": "3",
    "text_sa": "ubhā́bhyāṃ deva savitaḥ pavítreṇa savéna ca | asmā́n punīhi cákṣase ||3||"
  },
  {
    "book": "6",
    "hymn": "20",
    "verse": "1",
    "text_sa": "agnér ivā́sya dáhata eti śuṣmíṇa utéva mattó vilápann ápāyati | anyám asmád ichatu káṃ cid avratás tápurvadhāya námo astu takmáne ||1||"
  },
  {
    "book": "6",
    "hymn": "20",
    "verse": "2",
    "text_sa": "námo rudrā́ya námo astu takmáne námo rā́jñe váruṇāya tvíṣīmate | námo divé námaḥ pr̥thivyái náma óṣadhībhyaḥ ||2||"
  },
  {
    "book": "6",
    "hymn": "20",
    "verse": "3",
    "text_sa": "ayáṃ yó abhiśocayiṣṇúr víśvā rūpā́ṇi háritā kr̥ṇóṣi | tásmai te 'ruṇā́ya babhráve námaḥ kr̥ṇomi ványāya takmáne ||3||"
  },
  {
    "book": "6",
    "hymn": "21",
    "verse": "1",
    "text_sa": "imā́ yā́s tisráḥ pr̥thivī́s tā́sāṃ ha bhū́mir uttamā́ | tā́sām ádhi tvacó aháṃ bheṣajáṃ sám u jagrabham ||1||"
  },
  {
    "book": "6",
    "hymn": "21",
    "verse": "2",
    "text_sa": "śréṣṭham asi bheṣajā́nāṃ vásiṣṭhaṃ vī́rudhānām | sómo bhága iva yā́meṣu devéṣu váruṇo yáthā ||2||"
  },
  {
    "book": "6",
    "hymn": "21",
    "verse": "3",
    "text_sa": "révatīr ánādhr̥ṣaḥ siṣāsávaḥ siṣāsatha | utá sthá keśadŕ̥mhaṇīr átho ha keśavárdhanīḥ ||3||"
  },
  {
    "book": "6",
    "hymn": "22",
    "verse": "1",
    "text_sa": "kr̥ṣṇáṃ niyā́naṃ hárayaḥ suparṇā́ apó vásānā dívam út patanti | tá ā́vavr̥trant sádanād r̥tásyā́d íd ghr̥téna pr̥thivī́ṃ vy ūduḥ ||1||"
  },
  {
    "book": "6",
    "hymn": "22",
    "verse": "2",
    "text_sa": "páyasvatīḥ kr̥ṇuthāpá óṣadhīḥ śivā́ yád éjathā maruto rukmavakṣasaḥ | ū́rjaṃ ca tátra sumatíṃ ca pinvata yátrā naro marutaḥ siñcáthā mádhu ||2||"
  },
  {
    "book": "6",
    "hymn": "22",
    "verse": "3",
    "text_sa": "udaprúto marútas tā́m̐ iyarta vr̥ṣṭír yā́ víśvā nivátas pr̥ṇā́ti | éjāti gláhā kanyèva tunnáiruṃ tundānā́ pátyeva jāyā́ ||3||"
  },
  {
    "book": "6",
    "hymn": "23",
    "verse": "1",
    "text_sa": "sasrúṣīs tád apáso dívā náktaṃ ca sasrúṣīḥ | váreṇyakratur ahám apó devī́r úpa hvaye ||1||"
  },
  {
    "book": "6",
    "hymn": "23",
    "verse": "2",
    "text_sa": "ótā ā́paḥ karmaṇyā̀ muñcántv itáḥ práṇītaye | sadyáḥ kr̥ṇvantv étave ||2||"
  },
  {
    "book": "6",
    "hymn": "23",
    "verse": "3",
    "text_sa": "devásya savitúḥ savé kárma kr̥ṇvantu mā́nuṣāḥ | śáṃ no bhavantv apá óṣadhīḥ śivā́ḥ ||3||"
  },
  {
    "book": "6",
    "hymn": "24",
    "verse": "1",
    "text_sa": "himávataḥ prá sravanti síndhau samaha saṅgamáḥ | ā́po ha máhyaṃ tád devī́r dádan hr̥ddyótabheṣajám ||1||"
  },
  {
    "book": "6",
    "hymn": "24",
    "verse": "2",
    "text_sa": "yán me akṣyór ādidyóta pā́rṣṇyoḥ prápadoś ca yát | ā́pas tát sárvaṃ níṣ karan bhiṣájāṃ súbhiṣaktamāḥ ||2||"
  },
  {
    "book": "6",
    "hymn": "24",
    "verse": "3",
    "text_sa": "sindhupatnīḥ síndhurājñīḥ sárvā yā́ nadyà sthána | dattá nas tásya bheṣajáṃ ténā vo bhunajāmahai ||3||"
  },
  {
    "book": "6",
    "hymn": "25",
    "verse": "1",
    "text_sa": "páñca ca yā́ḥ pañcāśác ca saṃyánti mányā abhí | itás tā́ḥ sárvā naśyantu vākā́ apacítām iva ||1||"
  },
  {
    "book": "6",
    "hymn": "25",
    "verse": "2",
    "text_sa": "saptá ca yā́ḥ saptatíś ca saṃyánti gráivyā abhí | itás tā́ḥ sárvā naśyantu vākā́ apacítām iva ||2||"
  },
  {
    "book": "6",
    "hymn": "25",
    "verse": "3",
    "text_sa": "náva ca yā́ navatíś ca saṃyánti skándhyā abhí | itás tā́ḥ sárvā naśyantu vākā́ apacítām iva ||3||"
  },
  {
    "book": "6",
    "hymn": "26",
    "verse": "1",
    "text_sa": "áva mā pāpmant sr̥ja vaśī́ sán mr̥dayāsi naḥ | ā́ mā bhadrásya loké pā́pman dhehy ávihrutam ||1||"
  },
  {
    "book": "6",
    "hymn": "26",
    "verse": "2",
    "text_sa": "yó naḥ pāpman ná jáhāsi tám u tvā jahimo vayám | pathā́m ánu vyāvártane 'nyáṃ pāpmā́nu padyatām ||2||"
  },
  {
    "book": "6",
    "hymn": "26",
    "verse": "3",
    "text_sa": "anyátrāsmán ny ùcyatu sahasrākṣó ámartyaḥ | yáṃ dvéṣāma tám r̥chatu yám u dviṣmás tám íj jahi ||3||"
  },
  {
    "book": "6",
    "hymn": "27",
    "verse": "1",
    "text_sa": "dévāḥ kapóta iṣitó yád ichán dūtó nírr̥tyā idám ājagā́ma | tásmā arcāma kr̥ṇávāma níṣkr̥tiṃ śáṃ no astu dvipáde śáṃ cátuṣpade ||1||"
  },
  {
    "book": "6",
    "hymn": "27",
    "verse": "2",
    "text_sa": "śiváḥ kapóta iṣitó no astv anāgā́ devā́ḥ śakunó gr̥háṃ naḥ | agnír hí vípro juṣátām havír naḥ pári hetíḥ pakṣíṇī no vr̥ṇaktu ||2||"
  },
  {
    "book": "6",
    "hymn": "27",
    "verse": "3",
    "text_sa": "hetíḥ pakṣíṇī ná dabhāty asmā́n āṣṭrī́ padáṃ kr̥ṇute agnidhā́ne | śivó góbhya utá púruṣebhyo no astu mā́ no devā ihá hiṃsīt kapóta ||3||"
  },
  {
    "book": "6",
    "hymn": "28",
    "verse": "1",
    "text_sa": "r̥cā́ kapótaṃ nudata praṇódam íṣaṃ mádantaḥ pári gā́ṃ nayāmaḥ | saṃlobháyanto duritā́ padā́ni hitvā́ na ū́rjaṃ prá padāt páthiṣṭhaḥ ||1||"
  },
  {
    "book": "6",
    "hymn": "28",
    "verse": "2",
    "text_sa": "párīmé 'gním arṣata párīmé gā́m aneṣata | devéṣv akrata śrávaḥ ká imā́m̐ ā́ dadharṣati ||2||"
  },
  {
    "book": "6",
    "hymn": "28",
    "verse": "3",
    "text_sa": "yáḥ prathamáḥ pravátam āsasā́da bahúbhyaḥ pánthām anupaspaśānáḥ | yó 'syéśe dvipádo yáś cátuṣpadas tásmai yamā́ya námo astu mr̥tyáve ||3||"
  },
  {
    "book": "6",
    "hymn": "29",
    "verse": "1",
    "text_sa": "amū́n hetíḥ patatríṇī ny ètu yád úlūko vádati moghám etát | yád vā kapóta padám agnáu kr̥ṇóti ||1||"
  },
  {
    "book": "6",
    "hymn": "29",
    "verse": "2",
    "text_sa": "yáu te dūtáu nirr̥ta idám etó 'prahitau práhitau vā gr̥háṃ naḥ | kapotolūkā́bhyām ápadaṃ tád astu ||2||"
  },
  {
    "book": "6",
    "hymn": "29",
    "verse": "3",
    "text_sa": "avairahatyā́yedám ā́ papatyāt suvīrátāyā idám ā́ sasadyāt | párāṅ evá párā vada párācīm ánu saṃvátam | yáthā yamásya tvā gr̥hé 'rasáṃ praticā́kaśān ābhū́kaṃ praticā́kaśān ||3||"
  },
  {
    "book": "6",
    "hymn": "30",
    "verse": "1",
    "text_sa": "devā́ imáṃ mádhunā sáṃyutaṃ yávaṃ sárasvatyām ádhi maṇā́v acarkr̥ṣuḥ | índra āsīt sī́rapatiḥ śatákratuḥ kīnā́śā āsan marútaḥ sudā́navaḥ ||1||"
  },
  {
    "book": "6",
    "hymn": "30",
    "verse": "2",
    "text_sa": "yás te mádo 'vakeśó vikeśó yénābhihásyaṃ púruṣaṃ kr̥ṇóṣi | ārā́t tvád anyā́ vánāni vr̥kṣi tváṃ śami śatávalśā ví roha ||2||"
  },
  {
    "book": "6",
    "hymn": "30",
    "verse": "3",
    "text_sa": "bŕ̥hatpalāśe súbhage várṣavr̥ddha ŕ̥tāvari | mātéva putrébhyo mr̥ḍa kéśebhyaḥ śami ||3||"
  },
  {
    "book": "6",
    "hymn": "31",
    "verse": "1",
    "text_sa": "ā́yáṃ gáuḥ pŕ̥śnir akramīd ásadan mātáram puráḥ | pitáram ca prayánt svàḥ ||1||"
  },
  {
    "book": "6",
    "hymn": "31",
    "verse": "2",
    "text_sa": "antáś carati rocanā́ asyá prāṇā́d apānatáḥ | vy àkhyan mahiṣáḥ svàḥ ||2||"
  },
  {
    "book": "6",
    "hymn": "31",
    "verse": "3",
    "text_sa": "triṃśád dhā́mā ví rājati vā́k pataṅgó aśiśríyat | práti vástor áhar dyúbhiḥ ||3||"
  },
  {
    "book": "6",
    "hymn": "32",
    "verse": "1",
    "text_sa": "antardāvé juhuta sv ètád yātudhānakṣáyaṇaṃ ghr̥téna | ārā́d rákṣāṃsi práti daha tvám agne ná no gr̥hā́ṇām úpa tītapāsi ||1||"
  },
  {
    "book": "6",
    "hymn": "32",
    "verse": "2",
    "text_sa": "rudró vo grīvā́ áśarait piśācāḥ pr̥ṣṭī́r vó 'pi śr̥ṇātu yātudhānāḥ | vīrúd vo viśvátovīryā yaména sám ajīgamat ||2||"
  },
  {
    "book": "6",
    "hymn": "32",
    "verse": "3",
    "text_sa": "ábhayaṃ mitrāvaruṇāv ihā́stu no 'rcíṣāttríṇo nudataṃ pratī́caḥ | mā́ jñātā́raṃ mā́ pratiṣṭhā́ṃ vidanta mithó vighnānā́ úpa yantu mr̥tyúm ||3||"
  },
  {
    "book": "6",
    "hymn": "33",
    "verse": "1",
    "text_sa": "yásyedám ā́ rájo yújas tujé jánā návaṃ svàḥ | índrasya rántyaṃ br̥hát ||1||"
  },
  {
    "book": "6",
    "hymn": "33",
    "verse": "2",
    "text_sa": "nā́dhr̥ṣa ā́ dadhr̥ṣate dhr̥ṣāṇó dhr̥ṣitáḥ śávaḥ | purā́ yáthā vyathíḥ śráva índrasya nā́dhr̥ṣe śávaḥ ||2||"
  },
  {
    "book": "6",
    "hymn": "33",
    "verse": "3",
    "text_sa": "sá no dadātu tā́ṃ rayím urúṃ piśáṅgasaṃdr̥śam | índraḥ pátis tuvíṣṭamo jáneṣv ā́ ||3||"
  },
  {
    "book": "6",
    "hymn": "34",
    "verse": "1",
    "text_sa": "prā́gnáye vā́cam īraya vr̥ṣabhā́ya kṣitīnā́m | sá naḥ parṣad áti dvíṣaḥ ||1||"
  },
  {
    "book": "6",
    "hymn": "34",
    "verse": "2",
    "text_sa": "yó rákṣāṃsi nijū́rvaty agnís tigména śocíṣā | sá naḥ parṣad áti dvíṣaḥ ||2||"
  },
  {
    "book": "6",
    "hymn": "34",
    "verse": "3",
    "text_sa": "yáḥ párasyāḥ parāvátas tiró dhánvātirócate | sá naḥ parṣad áti dvíṣaḥ ||3||"
  },
  {
    "book": "6",
    "hymn": "34",
    "verse": "4",
    "text_sa": "yó víśvābhí vipáśyati bhúvanā sáṃ ca páśyati | sá naḥ parṣad áti dvíṣaḥ ||4||"
  },
  {
    "book": "6",
    "hymn": "34",
    "verse": "5",
    "text_sa": "yó asyá pāré rájasaḥ śukró agnír ájāyata | sá naḥ parṣad áti dvíṣaḥ ||5||"
  },
  {
    "book": "6",
    "hymn": "35",
    "verse": "1",
    "text_sa": "vaiśvānaró na ūtáya ā́ prá yātu parāvátaḥ | agnír naḥ suṣṭutī́r úpa ||1||"
  },
  {
    "book": "6",
    "hymn": "35",
    "verse": "2",
    "text_sa": "vaiśvānaró na ā́gamad imáṃ yajñáṃ sajū́r úpa | agnír ukthéṣv áṃhasu ||2||"
  },
  {
    "book": "6",
    "hymn": "35",
    "verse": "3",
    "text_sa": "vaiśvānaró 'ṅgirasāṃ stómam uktháṃ ca cākl̥pat | áiṣu dyumnáṃ svàr yamat ||3||"
  },
  {
    "book": "6",
    "hymn": "36",
    "verse": "1",
    "text_sa": "r̥tā́vānaṃ vaiśvānarám r̥tásya jyótiṣas pátim | ájasraṃ gharmám īmahe ||1||"
  },
  {
    "book": "6",
    "hymn": "36",
    "verse": "2",
    "text_sa": "sá víśvā práti cākl̥pa r̥tū́ṃr út sr̥jate vaśī́ | yajñásya váya uttirán ||2||"
  },
  {
    "book": "6",
    "hymn": "36",
    "verse": "3",
    "text_sa": "agníḥ páreṣu dhā́masu kā́mo bhūtásya bhávyasya | samrā́d éko ví rājati ||3||"
  },
  {
    "book": "6",
    "hymn": "37",
    "verse": "1",
    "text_sa": "úpa prā́gāt sahasrākṣó yuktvā́ śapátho rátham | śaptā́ram anvichán máma vŕ̥ka ivā́vimato gr̥hám ||1||"
  },
  {
    "book": "6",
    "hymn": "37",
    "verse": "2",
    "text_sa": "pári ṇo vr̥ṅgdhi śapatha hradám agnír ivā dáhan | śaptā́ram átra no jahi divó vr̥kṣám ivāśániḥ ||2||"
  },
  {
    "book": "6",
    "hymn": "37",
    "verse": "3",
    "text_sa": "yó naḥ śápād áśapataḥ śápato yáś ca naḥ śápāt | śúne péṣṭram ivā́vakṣāmaṃ táṃ práty asyāmi mr̥tyáve ||3||"
  },
  {
    "book": "6",
    "hymn": "38",
    "verse": "1",
    "text_sa": "siṃhé vyāghrá utá yā́ pŕ̥dākau tvíṣir agnáu brāhmaṇé sū́rye yā́ | índraṃ yā́ devī́ subhágā jajā́na sā́ na áitu várcasā saṃvidānā́ ||1||"
  },
  {
    "book": "6",
    "hymn": "38",
    "verse": "2",
    "text_sa": "yā́ hastíni dvīpíni yā́ híraṇye tvíṣir apsú góṣu yā́ púruṣeṣu | índraṃ yā́ devī́ subhágā jajā́na sā́ na áitu várcasā saṃvidānā́ ||2||"
  },
  {
    "book": "6",
    "hymn": "38",
    "verse": "3",
    "text_sa": "ráthe akṣéṣv r̥ṣabhásya vā́je vā́te parjánye váruṇasya śúṣme | índram yā́ devī́ subhágā jajā́na sā́ na áitu várcasā saṃvidānā́ ||3||"
  },
  {
    "book": "6",
    "hymn": "38",
    "verse": "4",
    "text_sa": "rājanyè dundubhā́v ā́yatāyām áśvasya vā́je púruṣasya māyáu | índram yā́ devī́ subhágā jajā́na sā́ na áitu várcasā samvidānā́ ||4||"
  },
  {
    "book": "6",
    "hymn": "39",
    "verse": "1",
    "text_sa": "yáśo havír vardhatām índrajūtaṃ sahásravīryaṃ súbhr̥taṃ sáhaskr̥tam | prasársrāṇam ánu dīrghā́ya cákṣase havíṣmantaṃ mā vardhaya jyeṣṭhátātaye ||1||"
  },
  {
    "book": "6",
    "hymn": "39",
    "verse": "2",
    "text_sa": "áchā na índraṃ yaśásaṃ yáśobhir yaśasvínaṃ namasānā́ vidhema | sá no rāsva rāṣṭrám índrajūtaṃ tásya te rātáu yaśásaḥ syāma ||2||"
  },
  {
    "book": "6",
    "hymn": "39",
    "verse": "3",
    "text_sa": "yaśā́ índro yaśā́ agnír yaśā́ḥ sómo ajāyata | yaśā́ víśvasya bhūtásya ahám asmi yaśástamaḥ ||3||"
  },
  {
    "book": "6",
    "hymn": "40",
    "verse": "1",
    "text_sa": "ábhayaṃ dyāvāpr̥thivī ihā́stu nó 'bhayaṃ sómaḥ savitā́ naḥ kr̥ṇotu | ábhayaṃ no 'stūrv àntárikṣaṃ saptar̥ṣīṇā́ṃ ca havíṣā́bhayaṃ no astu ||1||"
  },
  {
    "book": "6",
    "hymn": "40",
    "verse": "2",
    "text_sa": "asmái grā́māya pradíśaś cátasra ū́rjaṃ subhūtáṃ svastí savitā́ naḥ kr̥ṇotu | aśatrv índro ábhayaṃ naḥ kr̥ṇotv anyátra rā́jñām abhí yātu manyúḥ ||2||"
  },
  {
    "book": "6",
    "hymn": "40",
    "verse": "3",
    "text_sa": "anamitráṃ no adharā́d anamitráṃ na uttarā́t | índrānamitráṃ naḥ paścā́d anamitráṃ purás kr̥dhi ||3||"
  },
  {
    "book": "6",
    "hymn": "41",
    "verse": "1",
    "text_sa": "mánase cétase dhiyá ā́kūtaya utá cíttaye | matyái śrutā́ya cákṣase vidhéma havíṣā vayám ||1||"
  },
  {
    "book": "6",
    "hymn": "41",
    "verse": "2",
    "text_sa": "apānā́ya vyānā́ya prāṇā́ya bhū́ridhāyase | sárasvatyā uruvyáce vidhéma havíṣā vayám ||2||"
  },
  {
    "book": "6",
    "hymn": "41",
    "verse": "3",
    "text_sa": "mā́ no hāsiṣur ŕ̥ṣayo dáivyā yé tanūpā́ yé nas tanvàs tanūjā́ḥ | ámartyā mártyāṃ abhí naḥ sacadhvam ā́yur dhatta prataráṃ jīváse naḥ ||3||"
  },
  {
    "book": "6",
    "hymn": "42",
    "verse": "1",
    "text_sa": "áva jyā́m iva dhánvano manyúṃ tanomi te hr̥dáḥ | yáthā sáṃmanasau bhūtvā́ sákhāyāv iva sácāvahai ||1||"
  },
  {
    "book": "6",
    "hymn": "42",
    "verse": "2",
    "text_sa": "sákhāyāv iva sacāvahā áva manyúṃ tanomi te | adhás te áśmano manyúm úpāsyāmasi yó gurúḥ ||2||"
  },
  {
    "book": "6",
    "hymn": "42",
    "verse": "3",
    "text_sa": "abhí tiṣṭhāmi te manyúṃ pā́rṣṇyā prápadena ca | yáthāvaśó ná vā́diṣo máma cittam upā́yasi ||3||"
  },
  {
    "book": "6",
    "hymn": "43",
    "verse": "1",
    "text_sa": "ayáṃ darbhó vímanyukaḥ svā́ya cā́raṇāya ca | manyór vimanyukasyāyáṃ manyuśámana ucyate ||1||"
  },
  {
    "book": "6",
    "hymn": "43",
    "verse": "2",
    "text_sa": "ayáṃ yó bhū́rimūlaḥ samudrám avatíṣṭhati | darbháḥ pr̥thivyā́ útthito manyuśámana ucyate ||2||"
  },
  {
    "book": "6",
    "hymn": "43",
    "verse": "3",
    "text_sa": "ví te hanavyā̀ṃ śaráṇiṃ ví te múkhyāṃ nayāmasi | yáthāvaśó ná vā́diṣo máma cittám upā́yasi ||3||"
  },
  {
    "book": "6",
    "hymn": "44",
    "verse": "1",
    "text_sa": "ásthād dyáur ásthāt pr̥thivy ásthād víśvam idáṃ jágat | ásthur vr̥kṣā́ ūrdhvásvapnās tíṣṭhād rógo ayáṃ táva ||1||"
  },
  {
    "book": "6",
    "hymn": "44",
    "verse": "2",
    "text_sa": "śatáṃ yā́ bheṣajā́ni te sahásraṃ sáṃgatāni ca | śréṣṭham āsrāvabheṣajáṃ vásiṣṭhaṃ roganā́śanam ||2||"
  },
  {
    "book": "6",
    "hymn": "44",
    "verse": "3",
    "text_sa": "rudrásya mū́tram asy amŕ̥tasya nā́bhiḥ | viṣāṇakā́ nā́ma vā́ asi pitr̥̄ṇā́ṃ mū́lād útthitā vātīkr̥tanā́śanī ||3||"
  },
  {
    "book": "6",
    "hymn": "45",
    "verse": "1",
    "text_sa": "paró 'pehi manaspāpa kím áśastāni śaṃsasi | párehi ná tvā kāmaye vr̥kṣā́ṃ vánāni sáṃ cara gr̥héṣu góṣu me mánaḥ ||1||"
  },
  {
    "book": "6",
    "hymn": "45",
    "verse": "2",
    "text_sa": "avaśásā niḥśásā yát parāśásopārimá jā́grato yát svapántaḥ | agnír víśvāny ápa duṣkr̥tā́ny ájuṣṭāny āré asmád dadhātu ||2||"
  },
  {
    "book": "6",
    "hymn": "45",
    "verse": "3",
    "text_sa": "yád indra brahmaṇas paté 'pi mŕ̥ṣā cárāmasi | prácetā na āṅgirasó duritā́t pātv áṃhasaḥ ||3||"
  },
  {
    "book": "6",
    "hymn": "46",
    "verse": "1",
    "text_sa": "yó ná jīvó 'si ná mr̥tó devā́nām amr̥tagarbhó 'si svapna | varuṇānī́ te mātā́ yamáḥ pitā́rárur nā́māsi ||1||"
  },
  {
    "book": "6",
    "hymn": "46",
    "verse": "2",
    "text_sa": "vidmá te svapna janítraṃ devajāmīnā́ṃ putró 'si yamásya káraṇaḥ | ántako 'si mr̥tyúr asi táṃ tvā svapna táthā sáṃ vidma sá naḥ svapna duṣvápnyāt pāhi ||2||"
  },
  {
    "book": "6",
    "hymn": "46",
    "verse": "3",
    "text_sa": "yáthā kalā́ṃ yáthā śapháṃ yátharṇáṃ saṃnáyanti | evā́ duṣvápnyaṃ sárvaṃ dviṣaté sáṃ nayāmasi ||3||"
  },
  {
    "book": "6",
    "hymn": "47",
    "verse": "1",
    "text_sa": "agníḥ prātaḥsavané pātv asmā́n vaiśvānaró viśvakŕ̥d viśváśaṃbhūḥ | sá naḥ pāvakó dráviṇe dadhātv ā́yuṣmantaḥ sahábhakṣāḥ syāma ||1||"
  },
  {
    "book": "6",
    "hymn": "47",
    "verse": "2",
    "text_sa": "víśve devā́ marúta índro asmā́n asmín dvitī́ye sávane ná jahyuḥ | ā́yuṣmantaḥ priyám eṣāṃ vádanto vayáṃ devā́nāṃ sumatáu syāma ||2||"
  },
  {
    "book": "6",
    "hymn": "47",
    "verse": "3",
    "text_sa": "idáṃ tr̥tī́yaṃ sávanaṃ kavīnā́m r̥téna yé camasám áirayanta | té saudhanvanā́ḥ svàr ānaśānā́ḥ svìṣṭiṃ no abhí vásyo nayantu ||3||"
  },
  {
    "book": "6",
    "hymn": "48",
    "verse": "1",
    "text_sa": "śyenó 'si gāyatráchandā ánu tvā́ rabhe | svastí mā sáṃ vahāsyá yajñásyodŕ̥ci svā́hā ||1||"
  },
  {
    "book": "6",
    "hymn": "48",
    "verse": "2",
    "text_sa": "r̥bhúr asi jágachandā ánu tvā́ rabhe | svastí mā sáṃ vahāsyá yajñásyodŕ̥ci svā́hā ||2||"
  },
  {
    "book": "6",
    "hymn": "48",
    "verse": "3",
    "text_sa": "vŕ̥ṣāsi triṣṭúpchandā ánu tvā́ rabhe | svastí mā sáṃ vahāsyá yajñásyodŕ̥ci svā́hā ||3||"
  },
  {
    "book": "6",
    "hymn": "49",
    "verse": "1",
    "text_sa": "nahí te agne tanvàḥ krūrám ānáṃśa mártyaḥ | kapír babhasti téjanaṃ sváṃ jarā́yu gáur iva ||1||"
  },
  {
    "book": "6",
    "hymn": "49",
    "verse": "2",
    "text_sa": "meṣá iva vái sáṃ ca ví corv àcyase yád uttaradrā́v úparaś ca khā́dataḥ | śīrṣṇā́ śíró 'psasā́pso ardáyann aṃśū́n babhasti háritebhir āsábhiḥ ||2||"
  },
  {
    "book": "6",
    "hymn": "49",
    "verse": "3",
    "text_sa": "suparṇā́ vā́cam akratópa dyávy ākharé kŕ̥ṣṇā iṣirā́ anartiṣuḥ | ní yán niyánti úparasya níṣkr̥tiṃ purū́ réto dadhire sūryaśritaḥ ||3||"
  },
  {
    "book": "6",
    "hymn": "50",
    "verse": "1",
    "text_sa": "hatáṃ tardáṃ samaṅkám ākhúm aśvinā chintáṃ śíro ápi pr̥ṣṭī́ḥ śr̥ṇītam | yávān néd ádān ápi nahyataṃ múkham áthā́bhayaṃ kr̥ṇutaṃ dhānyā̀ya ||1||"
  },
  {
    "book": "6",
    "hymn": "50",
    "verse": "2",
    "text_sa": "tárda hái pátaṅga hái jábhya hā́ úpakvasa | brahmévā́saṃsthitaṃ havír ánadanta imā́n yávān áhiṃsanto apódita ||2||"
  },
  {
    "book": "6",
    "hymn": "50",
    "verse": "3",
    "text_sa": "tárdāpate vághāpate tŕ̥ṣṭajambhā ā́ śr̥ṇota me | yá āraṇyā́ vyadvarā́ yé ké ca sthá vyadvarā́s tā́nt sárvān jambhayāmasi ||3||"
  },
  {
    "book": "6",
    "hymn": "51",
    "verse": "1",
    "text_sa": "vāyóḥ pūtáḥ pavítreṇa pratyáṅ sómo áti drutáḥ | índrasya yújaḥ sákhā ||1||"
  },
  {
    "book": "6",
    "hymn": "51",
    "verse": "2",
    "text_sa": "ā́po asmā́n mātáraḥ sūdayantu ghr̥téna no ghr̥tapvàḥ punantu | víśvaṃ hí ripráṃ praváhanti devī́r úd íd ābhyaḥ śúcir ā́ pūtá emi ||2||"
  },
  {
    "book": "6",
    "hymn": "51",
    "verse": "3",
    "text_sa": "yát kíṃ cedáṃ varuṇa dáivye jáne 'bhidroháṃ manuṣyā̀ś cáranti | ácittyā cét táva dhárma yuyopimá mā́ nas tásmād énaso deva rīriṣaḥ ||3||"
  },
  {
    "book": "6",
    "hymn": "52",
    "verse": "1",
    "text_sa": "út sū́ryo divá eti puró rákṣāṃsi nijū́rvan | ādityáḥ párvatebhyo viśvádr̥ṣṭo adr̥ṣṭahā́ ||1||"
  },
  {
    "book": "6",
    "hymn": "52",
    "verse": "2",
    "text_sa": "ní gā́vo goṣṭhé asadan ní mr̥gā́so avikṣata | ny ū̀rmáyo nadī́naṃ ny àdŕ̥ṣṭā alipsata ||2||"
  },
  {
    "book": "6",
    "hymn": "52",
    "verse": "3",
    "text_sa": "āyurdádaṃ vipaścítaṃ śrutā́ṃ káṇvasya vīrúdham | ā́bhāriṣaṃ viśvábheṣajīm asyā́dŕ̥ṣṭān ní śamayat ||3||"
  },
  {
    "book": "6",
    "hymn": "53",
    "verse": "1",
    "text_sa": "dyáuś ca ma idáṃ pr̥thivī́ ca prácetasau śukró br̥hán dákṣiṇayā pipartu | ánu svadhā́ cikitāṃ sómo agnír vāyúr naḥ pātu savitā́ bhágaś ca ||1||"
  },
  {
    "book": "6",
    "hymn": "53",
    "verse": "2",
    "text_sa": "púnaḥ prāṇáḥ púnar ātmā́ na áitu púnaś cákṣuḥ púnar ásur na áitu | vaiśvānaró no ádabdhas tanūpā́ antás tiṣṭhāti duritā́ni víśvā ||2||"
  },
  {
    "book": "6",
    "hymn": "53",
    "verse": "3",
    "text_sa": "sáṃ várcasā páyasā sáṃ tanū́bhir áganmahi mánasā sáṃ śivéna | tváṣṭā no átra várīyaḥ kr̥ṇotv ánu no mārṣṭu tanvò yád víriṣṭam ||3||"
  },
  {
    "book": "6",
    "hymn": "54",
    "verse": "1",
    "text_sa": "idáṃ tád yujá úttaram índraṃ śumbhāmy áṣṭaye | asyá kṣatráṃ śríyaṃ mahī́ṃ vr̥ṣṭír iva vardhayā tŕ̥ṇam ||1||"
  },
  {
    "book": "6",
    "hymn": "54",
    "verse": "2",
    "text_sa": "asmái kṣatrám agnīṣomāv asmái dhārayataṃ rayím | imáṃ rāṣṭrásyābhīvargé kr̥ṇutám yujá úttaram ||2||"
  },
  {
    "book": "6",
    "hymn": "54",
    "verse": "3",
    "text_sa": "sábandhuś cā́sabandhuś ca yó asmā́m̐ abhidā́sati | sárvaṃ táṃ randhayāsi me yájamānāya sunvaté ||3||"
  },
  {
    "book": "6",
    "hymn": "55",
    "verse": "1",
    "text_sa": "yé pánthāno bahávo devayā́nā antarā́ dyā́vāpr̥thivī́ saṃcáranti | téṣām ájyāniṃ yatamó váhāti tásmai mā devāḥ pári dattehá sárve ||1||"
  },
  {
    "book": "6",
    "hymn": "55",
    "verse": "2",
    "text_sa": "grīṣmó hemantáḥ śíśiro vasantáḥ śarád varṣā́ḥ svité no dadhāta | ā́ no góṣu bhájatā́ prajā́yāṃ nivātá íd vaḥ śaraṇé syāma ||2||"
  },
  {
    "book": "6",
    "hymn": "55",
    "verse": "3",
    "text_sa": "idāvatsarā́ya parivatsarā́ya saṃvatsarā́ya kr̥ṇutā br̥hán námaḥ | téṣāṃ vayáṃ sumatáu yajñíyānām ápi bhadré sau manasé syāma ||3||"
  },
  {
    "book": "6",
    "hymn": "56",
    "verse": "1",
    "text_sa": "mā́ no devā áhir vadhīt sátokānt sahápuruṣān | sámyataṃ ná ví ṣparad vyā́ttaṃ ná sáṃ yaman námo devajanébhyaḥ |"
  },
  {
    "book": "6",
    "hymn": "56",
    "verse": "2",
    "text_sa": "námo 'stv asitā́ya námas tíraścirājaye | svajā́ya babhráve námo námo devajanébhyaḥ ||2||"
  },
  {
    "book": "6",
    "hymn": "56",
    "verse": "3",
    "text_sa": "sáṃ te hanmi datā́ datáḥ sám u te hánvā hánū | sáṃ te jihváyā jihvā́ṃ sám v āsnā́ha āsyàm ||3||"
  },
  {
    "book": "6",
    "hymn": "57",
    "verse": "1",
    "text_sa": "idám íd vā́ u bheṣajám idáṃ rudrásya bheṣajám | yénéṣum ékatejanāṃ śatáśalyām apabrávat ||1||"
  },
  {
    "book": "6",
    "hymn": "57",
    "verse": "2",
    "text_sa": "jālāṣéṇābhí ṣiñcata jālāṣéṇópa siñcata | jālāṣám ugráṃ bheṣajáṃ téna no mr̥ḍa jīváse ||2||"
  },
  {
    "book": "6",
    "hymn": "57",
    "verse": "3",
    "text_sa": "śáṃ ca no máyaś ca no mā́ ca naḥ kíṃ canā́mamat | kṣamā́ rápo víśvaṃ no astu bheṣajáṃ sárvaṃ no astu bheṣajám ||3||"
  },
  {
    "book": "6",
    "hymn": "58",
    "verse": "1",
    "text_sa": "yaśásaṃ méndro maghávān kr̥ṇotu yaśásaṃ dyā́vāpr̥thivī́ ubhé imé | yaśásaṃ mā deváḥ savitā́ kr̥ṇotu priyó dātúr dákṣiṇāyā ihá syām ||1||"
  },
  {
    "book": "6",
    "hymn": "58",
    "verse": "2",
    "text_sa": "yáthéndro dyā́vāpr̥thivyór yáśasvān yáthā́pa óṣadhīṣu yáśasvatīḥ | evā́ víśveṣu devéṣu vayáṃ sárveṣu yaśásaḥ syāma ||2||"
  },
  {
    "book": "6",
    "hymn": "58",
    "verse": "3",
    "text_sa": "yaśā́ índro yaśā́ agnír yaśā́ḥ sómo ajāyata | yaśā́ víśvasya bhūtásyāhám asmi yaśástamaḥ ||3||"
  },
  {
    "book": "6",
    "hymn": "59",
    "verse": "1",
    "text_sa": "anaḍúdbhyas tváṃ prathamáṃ dhenúbhyas tvám arundhati | ádhenave váyase śárma yacha cátuṣpade ||1||"
  },
  {
    "book": "6",
    "hymn": "59",
    "verse": "2",
    "text_sa": "śárma yachatv óṣadhiḥ sahá devī́r arundhatī́ | kárat páyasvantaṃ goṣṭhám ayakṣmā́m̐ utá pū́ruṣān ||2||"
  },
  {
    "book": "6",
    "hymn": "59",
    "verse": "3",
    "text_sa": "viśvárūpāṃ subhágām achā́vadāmi jīvalā́m | sā́ no rudrásyāstā́ṃ hetíṃ dūráṃ nayatu góbhyaḥ ||3||"
  },
  {
    "book": "6",
    "hymn": "60",
    "verse": "1",
    "text_sa": "ayám ā́ yāty aryamā́ purástād víṣitastupaḥ | asyā́ ichánn agrúvai pátim utá jāyā́m ajā́naye ||1||"
  },
  {
    "book": "6",
    "hymn": "60",
    "verse": "2",
    "text_sa": "áśramad iyám aryamann anyā́sāṃ sámanaṃ yatī́ | aṅgó nv àryamann asyā́ anyā́ḥ sámanam ā́yati ||2||"
  },
  {
    "book": "6",
    "hymn": "60",
    "verse": "3",
    "text_sa": "dhātā́ dādhāra pr̥thivī́m dhātā́ dyā́m utá sū́ryam | dhātā́syā́ agrúvai pátim dádhātu pratikāmyàm ||3||"
  },
  {
    "book": "6",
    "hymn": "61",
    "verse": "1",
    "text_sa": "máhyam ā́po mádhumad érayantāṃ máhyaṃ sū́ro abharaj jyótiṣe kám | máhyaṃ devā́ utá víśve tapojā́ máhyaṃ deváḥ savitā́ vyáco dhāt ||1||"
  },
  {
    "book": "6",
    "hymn": "61",
    "verse": "2",
    "text_sa": "aháṃ viveca pr̥thivī́m utá dyā́m ahám r̥tū́ṃr ajanayaṃ saptá sākám | aháṃ satyám ánr̥taṃ yád vádāmy aháṃ dáivīṃ pári vā́cam víśaś ca ||2||"
  },
  {
    "book": "6",
    "hymn": "61",
    "verse": "3",
    "text_sa": "aháṃ jajāna pr̥thivī́m utá dyā́m ahám r̥tū́ṃr ajanayaṃ saptá síndhūn | aháṃ satvám ánr̥taṃ yád vádāmi yó agnīṣomā́v ájuṣe sákhāyā ||3||"
  },
  {
    "book": "6",
    "hymn": "62",
    "verse": "1",
    "text_sa": "vaiśvānaró raśmíbhir naḥ punātu vā́taḥ prāṇéneṣiró nábhobhiḥ | dyā́vāpr̥thivī́ páyasā páyasvatī r̥tā́varī yajñiye na punītām ||1||"
  },
  {
    "book": "6",
    "hymn": "62",
    "verse": "2",
    "text_sa": "vaiśvānarī́ṃ sūnŕ̥tām ā́ rabhadhvaṃ yásyā ā́śās tanvò vītápr̥ṣṭhāḥ | táyā gr̥ṇántaḥ sadhamā́deṣu vayáṃ syāma pátayo rayīnā́m ||2||"
  },
  {
    "book": "6",
    "hymn": "62",
    "verse": "3",
    "text_sa": "vaiśvānarī́ṃ várcasa ā́ rabhadhvaṃ śuddhā́ bhávantaḥ śúcayaḥ pāvakā́ḥ | ihéḍayā sadhamā́daṃ mádanto jyók paśyema sū́ryam uccárantam ||3||"
  },
  {
    "book": "6",
    "hymn": "63",
    "verse": "1",
    "text_sa": "yát te devī́ nírr̥tir ābabándha dā́ma grīvā́sv avimokyáṃ yát | tát te ví ṣyāmy ā́yuṣe várcase bálāyādomadám ánnam addhi prásūtaḥ ||1||"
  },
  {
    "book": "6",
    "hymn": "63",
    "verse": "2",
    "text_sa": "námo 'stu te nirr̥te tigmatejo 'yasmáyān ví cr̥tā bandhapāśā́n | yamó máhyam púnar ít tvā́m dadāti tásmai yamā́ya námo astu mr̥tyáve ||2||"
  },
  {
    "book": "6",
    "hymn": "63",
    "verse": "3",
    "text_sa": "ayasmáye drupadé bedhiṣa ihā́bhíhito mr̥tyúbhir yé sahásram | yaména tváṃ pitŕ̥bhiḥ saṃvidāná uttamáṃ nā́kam ádhi rohayemám ||3||"
  },
  {
    "book": "6",
    "hymn": "63",
    "verse": "4",
    "text_sa": "sáṃsam íd yuvase vr̥ṣann ágne víśvāny aryá ā́ | iḍás padé sám idhyase sá no vásūny ā́ bhara ||4||"
  },
  {
    "book": "6",
    "hymn": "64",
    "verse": "1",
    "text_sa": "sáṃ jānīdhvaṃ sáṃ pr̥cyadhvaṃ sáṃ vo mánāṃsi jānatām | devā́ bhāgáṃ yáthā pū́rve samjānānā́ upā́sate ||1||"
  },
  {
    "book": "6",
    "hymn": "64",
    "verse": "2",
    "text_sa": "samānó mántraḥ sámitiḥ samānī́ samānáṃ vratáṃ sahá cittám eṣām | samānéna vo havíṣā juhomi samānáṃ céto abhisáṃviśadhvam ||2||"
  },
  {
    "book": "6",
    "hymn": "64",
    "verse": "3",
    "text_sa": "samānī́ va ā́kūtiḥ samānā́ hŕ̥dayāni vaḥ | samānám astu vo mánaḥ yáthā vaḥ súsahā́sati ||3||"
  },
  {
    "book": "6",
    "hymn": "65",
    "verse": "1",
    "text_sa": "áva manyúr ávā́yatā́va bāhū́ manoyújā | párāśara tváṃ téṣām párāñcaṃ śúṣmam ardayā́dhā no rayím ā́ kr̥dhi ||1||"
  },
  {
    "book": "6",
    "hymn": "65",
    "verse": "2",
    "text_sa": "nírhastebhyo nairhastám yáṃ devāḥ śárum ásyatha | vr̥ścā́mi śátrūṇāṃ bāhū́n anéna havíṣā 'hám ||2||"
  },
  {
    "book": "6",
    "hymn": "65",
    "verse": "3",
    "text_sa": "índraś cakāra prathamáṃ nairhastám ásurebhyaḥ | jáyantu sátvāno máma sthiréṇéndreṇa medínā ||3||"
  },
  {
    "book": "6",
    "hymn": "66",
    "verse": "1",
    "text_sa": "nírhastaḥ śátrur abhidā́sann astu yé sénābhir yúdham āyánty asmā́n | sám arpayendra mahatā́ vadhéna drā́tv eṣām aghahāró víviddhaḥ ||1||"
  },
  {
    "book": "6",
    "hymn": "66",
    "verse": "2",
    "text_sa": "ātanvānā́ āyáchantó 'syanto yé ca dhā́vatha | nírhastāḥ śatravaḥ sthanéndro vo 'dyá párāśarīt ||2||"
  },
  {
    "book": "6",
    "hymn": "66",
    "verse": "3",
    "text_sa": "nírhastāḥ santu śátravó 'ṅgaiṣāṃ mlāpayāmasi | áthaiṣām indra védāṃsi śataśó ví bhajāmahai ||3||"
  },
  {
    "book": "6",
    "hymn": "67",
    "verse": "1",
    "text_sa": "pári vártmāni sarváta índraḥ pūṣā́ ca sasratuḥ | múhyantv adyā́mū́ḥ sénā amitrāṇāṃ parastarā́m ||1||"
  },
  {
    "book": "6",
    "hymn": "67",
    "verse": "2",
    "text_sa": "mūḍhā́ amítrāś caratāśīrṣā́ṇa ivā́hayaḥ | téṣāṃ vo agnímūḍhānām índro hantu váraṃvaram ||2||"
  },
  {
    "book": "6",
    "hymn": "67",
    "verse": "3",
    "text_sa": "áiṣu nahya vŕ̥ṣājínaṃ hariṇásya bhíyaṃ kr̥dhi | párāṅ amítra éṣatv arvā́cī gáur úpeṣatu ||3||"
  },
  {
    "book": "6",
    "hymn": "68",
    "verse": "1",
    "text_sa": "ā́yám agant savitā́ kṣuréṇoṣṇéna vāya udakénéhi | ādityā́ rudrā́ vásava undantu sácetasaḥ sómasya rā́jño vapata prácetasaḥ ||1||"
  },
  {
    "book": "6",
    "hymn": "68",
    "verse": "2",
    "text_sa": "áditiḥ śmáśru vapatv ā́pa undantu várcasā | cíkitsatu prajā́patir dīrghāyutvā́ya cákṣase ||2||"
  },
  {
    "book": "6",
    "hymn": "68",
    "verse": "3",
    "text_sa": "yénā́vapat savitā́ kṣuréṇa sómasya rā́jño váruṇasya vidvā́n | téna brahmāṇo vapatedám asyá gómān áśvavān ayám astu prajā́vān ||3||"
  },
  {
    "book": "6",
    "hymn": "69",
    "verse": "1",
    "text_sa": "girā́v aragárāṭeṣu híranye góṣu yád yáśaḥ | súrāyāṃ sicyámānāyāṃ kīlā́le mádhu tán máyi ||1||"
  },
  {
    "book": "6",
    "hymn": "69",
    "verse": "2",
    "text_sa": "áśvinā sāraghéṇa mā mádhunāṅktaṃ śubhas patī | yáthā bhárgasvatīṃ vā́cam āvádāni jánām̐ ánu ||2||"
  },
  {
    "book": "6",
    "hymn": "69",
    "verse": "3",
    "text_sa": "máyi várco átho yáśó 'tho yajñásya yát páyaḥ | tán máyi prajā́patir diví dyā́m iva dr̥ṃhatu ||3||"
  },
  {
    "book": "6",
    "hymn": "70",
    "verse": "1",
    "text_sa": "yáthā māṃsám yáthā súrā yáthākṣā́ adhidévane | yáthā puṃsó vr̥ṣaṇyatá striyā́ṃ nihanyáte mánaḥ | evā́ te aghnye mánó 'dhi vatsé ní hanyatām ||1||"
  },
  {
    "book": "6",
    "hymn": "70",
    "verse": "2",
    "text_sa": "yáthā hastī́ hastinyā́ḥ padéna padám udyujé | yáthā puṃsó vr̥ṣaṇyatá striyā́ṃ nihanyáte mánaḥ | evā́ te aghnye mánó 'dhi vatsé ní hanyatām ||2||"
  },
  {
    "book": "6",
    "hymn": "70",
    "verse": "3",
    "text_sa": "yáthā pradhír yáthopadhír yáthā nábhyaṃ pradhā́v ádhi | yáthā puṃsó vr̥ṣaṇyatá striyā́ṃ nihanyáte mánaḥ | evā́ te aghnye mánó 'dhi vatsé ní hanyatām ||3||"
  },
  {
    "book": "6",
    "hymn": "71",
    "verse": "1",
    "text_sa": "yád ánnam ádmi bahudhā́ vírūpaṃ híraṇyam áśvam utá gā́m ajā́m ávim | yád evá kíṃ ca pratijagráhāhám agníṣ ṭád dhótā súhutaṃ kr̥notu ||1||"
  },
  {
    "book": "6",
    "hymn": "71",
    "verse": "2",
    "text_sa": "yán mā hutám áhutam ājagā́ma dattáṃ pitŕ̥bhir ánumataṃ manuṣyáiḥ | yásmān me mána úd iva rā́rajīty agníṣ ṭád dhótā súhutaṃ kr̥ṇotu ||2||"
  },
  {
    "book": "6",
    "hymn": "71",
    "verse": "3",
    "text_sa": "yád ánnam ádmy ánr̥tena devā dāsyánn ádāsyann utá saṃgr̥ṇā́mi | vaiśvānarásya maható mahimnā́ śiváṃ máhyaṃ mádhumad astv ánnam ||3||"
  },
  {
    "book": "6",
    "hymn": "72",
    "verse": "1",
    "text_sa": "yáthāsitáḥ pratháyate váśām ánu vápūṃṣi kr̥ṇvánn ásurasya māyáyā | evā́ te śépaḥ sáhasāyám arkó 'ṅgenā́ṅgaṃ sáṃsamakaṃ kr̥ṇotu ||1||"
  },
  {
    "book": "6",
    "hymn": "72",
    "verse": "2",
    "text_sa": "yáthā pásas tāyādaráṃ vā́tena sthūlabháṃ kr̥tám | yā́vat párasvataḥ pásas tā́vat te vardhatāṃ pásaḥ ||2||"
  },
  {
    "book": "6",
    "hymn": "72",
    "verse": "3",
    "text_sa": "yāvadaṅgī́naṃ pā́rasvataṃ hā́stinaṃ gā́rdabham ca yát | yā́vad áśvasya vājínas tā́vat te vardhatāṃ pásaḥ ||3||"
  },
  {
    "book": "6",
    "hymn": "73",
    "verse": "1",
    "text_sa": "éhá yātu váruṇaḥ sómo agnír bŕ̥haspátir vásubhir éhá yātu | asyá śríyam upasáṃyāta sárva ugrásya cettúḥ sáṃmanasaḥ sajātāḥ ||1||"
  },
  {
    "book": "6",
    "hymn": "73",
    "verse": "2",
    "text_sa": "yó vaḥ śúṣmo hŕ̥dayeṣv antár ā́kūtir yā́ vo mánasi práviṣṭā | tā́nt sīvayāmi havíṣā ghr̥téna máyi sajātā ramátir vo astu ||2||"
  },
  {
    "book": "6",
    "hymn": "73",
    "verse": "3",
    "text_sa": "iháivá sta mā́pa yātā́dhy asmát pūṣā́ parástād ápatham vaḥ kr̥ṇotu | vā́stoṣ pátir ánu vo johavītu máyi sajātā ramátiḥ vo astu ||3||"
  },
  {
    "book": "6",
    "hymn": "74",
    "verse": "1",
    "text_sa": "sáṃ vaḥ pr̥cyantāṃ tanvàḥ sáṃ mánāṃsi sám u vratā́ | sám vo 'yám bráhmaṇas pátir bhágaḥ sáṃ vo ajīgamat ||1||"
  },
  {
    "book": "6",
    "hymn": "74",
    "verse": "2",
    "text_sa": "samjñápanaṃ vo mánasó 'tho samjñápanam hr̥dáḥ | átho bhágasya yác chrāntáṃ téna sáṃjñapayāmi vaḥ ||2||"
  },
  {
    "book": "6",
    "hymn": "74",
    "verse": "3",
    "text_sa": "yáthādityā́ vásubhiḥ sambabhūvúr marúdbhir ugrā́ áhr̥ṇīyamānāḥ | evā́ triṇāmann áhr̥ṇīyamāna imā́n jánānt sáṃmanasas kr̥dhīhá ||3||"
  },
  {
    "book": "6",
    "hymn": "75",
    "verse": "1",
    "text_sa": "nír amúṃ nuda ókasaḥ sapátno yáḥ pr̥tanyáti | nairbādhyèna havíṣéndra enaṃ párāśarīt ||1||"
  },
  {
    "book": "6",
    "hymn": "75",
    "verse": "2",
    "text_sa": "paramā́ṃ táṃ parāvátam índro nudatu vr̥trahā́ | yáto ná púnar ā́yati śaśvatī́bhyaḥ sámābhyaḥ ||2||"
  },
  {
    "book": "6",
    "hymn": "75",
    "verse": "3",
    "text_sa": "étu tisráḥ parāváta étu páñca jánām̐ áti | étu tisró 'ti rocanā́ yáto ná púnar ā́yati | śaśvatī́bhyaḥ sámābhyo yā́vat sū́ryo ásad diví ||3||"
  },
  {
    "book": "6",
    "hymn": "76",
    "verse": "1",
    "text_sa": "yá enaṃ pariṣī́danti samādádhati cákṣase | saṃpréddho agnír jihvā́bhir úd etu hŕ̥dayād ádhi ||1||"
  },
  {
    "book": "6",
    "hymn": "76",
    "verse": "2",
    "text_sa": "agnéḥ sāmtapanásyāhám ā́yuṣe padám ā́ rabhe | addhātír yásya páśyati dhūmám udyántam āsyatáḥ ||2||"
  },
  {
    "book": "6",
    "hymn": "76",
    "verse": "3",
    "text_sa": "yó asya samídhaṃ véda kṣatríyeṇa samā́hitām | nā́bhihvāré padáṃ ní dadhāti sá mr̥tyáve ||3||"
  },
  {
    "book": "6",
    "hymn": "76",
    "verse": "4",
    "text_sa": "náinaṃ ghnanti paryāyíṇo ná sannā́m̐ áva gachati | agnér yáḥ kṣatríyo vidvā́n nā́ma gr̥hnā́ti ā́yuṣe ||4||"
  },
  {
    "book": "6",
    "hymn": "77",
    "verse": "1",
    "text_sa": "ásthād dyáur ásthāt pr̥thivy ásthād víśvam idáṃ jágat | āsthā́ne párvatā asthu sthā́mny áśvām̐ atiṣṭhipam ||1||"
  },
  {
    "book": "6",
    "hymn": "77",
    "verse": "2",
    "text_sa": "yá udā́nat parā́yaṇaṃ yá udā́naṇ nyā́yanam | āvártanam nivártanaṃ yó gopā́ ápi táṃ huve ||2||"
  },
  {
    "book": "6",
    "hymn": "77",
    "verse": "3",
    "text_sa": "jā́tavedo ní vartaya śatáṃ te santv āvŕ̥taḥ | sahásraṃ ta upāvŕ̥tas tā́bhir naḥ púnar ā́ kr̥dhi ||3||"
  },
  {
    "book": "6",
    "hymn": "78",
    "verse": "1",
    "text_sa": "téna bhūténa havíṣāyám ā́ pyāyatāṃ púnaḥ | jāyā́m yā́m asmā ā́vākṣus tā́m rásenābhí vardhatām ||1||"
  },
  {
    "book": "6",
    "hymn": "78",
    "verse": "2",
    "text_sa": "abhí vardhatāṃ páyasābhi rāṣṭréṇa vardhatām | rayyā́ sahásravarcasemáu stām ánupakṣitau ||2||"
  },
  {
    "book": "6",
    "hymn": "78",
    "verse": "3",
    "text_sa": "tváṣṭā jāyā́m ajanayat tváṣṭāsyai tvā́ṃ pátim | tváṣṭā sahásram ā́yuṃṣi dīrghám ā́yuḥ kr̥ṇotu vām ||3||"
  },
  {
    "book": "6",
    "hymn": "79",
    "verse": "1",
    "text_sa": "ayáṃ no nábhasas pátiḥ saṃsphā́no abhí rakṣatu | ásamātim gr̥héṣu naḥ ||1||"
  },
  {
    "book": "6",
    "hymn": "79",
    "verse": "2",
    "text_sa": "tváṃ no nábhasas pate ū́rjaṃ gr̥hésu dhāraya | ā́ puṣṭám etv ā́ vásu ||2||"
  },
  {
    "book": "6",
    "hymn": "79",
    "verse": "3",
    "text_sa": "déva saṃsphā́na sahasrāpoṣásyeśiṣe | tásya no rāsva tásya no dhehi tásya te bhaktivā́msaḥ syāma ||3||"
  },
  {
    "book": "6",
    "hymn": "80",
    "verse": "1",
    "text_sa": "antárikṣeṇa patati víśvā bhūtā́vacā́kaśat | śúno divyásya yán máhas ténā te havíṣā vidhema ||1||"
  },
  {
    "book": "6",
    "hymn": "80",
    "verse": "2",
    "text_sa": "yé tráyaḥ kālakāñjā́ diví devā́ iva śritā́ḥ | tā́nt sárvān ahva ūtáye 'smā́ ariṣṭátātaye ||2||"
  },
  {
    "book": "6",
    "hymn": "80",
    "verse": "3",
    "text_sa": "apsú te jánma diví te sadhásthaṃ samudré antár mahimā́ te pr̥thivyā́m | śúno divyásya yán máhas ténā te havíṣā vidhema ||3||"
  },
  {
    "book": "6",
    "hymn": "81",
    "verse": "1",
    "text_sa": "yantā́si yáchase hástāv ápa rákṣāṃsi sedhasi | prajā́ṃ dhánaṃ ca gr̥hṇānáḥ parihastó abhūd ayám ||1||"
  },
  {
    "book": "6",
    "hymn": "81",
    "verse": "2",
    "text_sa": "párihasta ví dhāraya yóniṃ gárbhāya dhā́tave | máryāde putrám ā́ dhehi táṃ tvám ā́ gamayāgame ||2||"
  },
  {
    "book": "6",
    "hymn": "81",
    "verse": "3",
    "text_sa": "yáṃ parihastám ábibhar áditiḥ putrakāmyā́ | tváṣṭā tám asyā ā́ badhnād yáthā putráṃ jánād ||3||"
  },
  {
    "book": "6",
    "hymn": "82",
    "verse": "1",
    "text_sa": "āgáchata ā́gatasya nā́ma gr̥hṇāmy āyatáḥ | índrasya vr̥traghnó vanve vāsavásya śatákratoḥ ||1||"
  },
  {
    "book": "6",
    "hymn": "82",
    "verse": "2",
    "text_sa": "yéna sūryā́ṃ sāvitrī́m aśvínohátuḥ pathā́ | téna mā́m abravīd bhágo jayā́m ā́ vahatād íti ||2||"
  },
  {
    "book": "6",
    "hymn": "82",
    "verse": "3",
    "text_sa": "yás te 'ṅkuśó vasudā́no br̥hánn indra hiraṇyáyaḥ | ténā janiyaté jāyā́ṃ máhyaṃ dhehi śacīpate ||3||"
  },
  {
    "book": "6",
    "hymn": "83",
    "verse": "1",
    "text_sa": "ápacitaḥ prá patata suparṇó vasatér iva | sū́ryaḥ kr̥ṇótu bheṣajáṃ candrámā vó 'pochatu ||1||"
  },
  {
    "book": "6",
    "hymn": "83",
    "verse": "2",
    "text_sa": "ény ékā śyény ékā kr̥ṣṇáikā róhiṇī dvé | sárvāsām ágrabhaṃ nā́mā́vīraghnīr ápetana ||2||"
  },
  {
    "book": "6",
    "hymn": "83",
    "verse": "3",
    "text_sa": "asū́tikā rāmāyaṇy àpacít prá patiṣyati | gláur itáḥ prá patiṣyati sá galuntó naśiṣyati ||3||"
  },
  {
    "book": "6",
    "hymn": "83",
    "verse": "4",
    "text_sa": "vīhí svā́m ā́hutiṃ juṣānó mánasā svā́hā mánasā yád idáṃ juhómi ||4||"
  },
  {
    "book": "6",
    "hymn": "84",
    "verse": "1",
    "text_sa": "yásyās ta āsáni ghoré juhómy eṣā́ṃ baddhā́nām avasárjanāya kám | bhū́mir íti tvābhiprámanvate jánā nírr̥tir íti tvāháṃ pári veda sarvátaḥ ||1||"
  },
  {
    "book": "6",
    "hymn": "84",
    "verse": "2",
    "text_sa": "bhū́te havíṣmatī bhavaiṣá te bhāgó yó asmā́su | muñcémā́n amū́n énasaḥ svā́hā ||2||"
  },
  {
    "book": "6",
    "hymn": "84",
    "verse": "3",
    "text_sa": "evó ṣv àsmán nirr̥te 'nehā́ tvám ayasmáyān ví cr̥tā bandhapāśā́n | yamó máhyaṃ púnar ít tvā́ṃ dadāti tásmai yamā́ya námo astu mr̥tyáve ||3||"
  },
  {
    "book": "6",
    "hymn": "84",
    "verse": "4",
    "text_sa": "ayasmáye drupadé bedhiṣa ihā́bhíhito mr̥tyúbhir yé sahásram | yaména tváṃ pitŕ̥bhiḥ saṃvidāná uttamáṃ nā́kam ádhi rohayemám ||4||"
  },
  {
    "book": "6",
    "hymn": "85",
    "verse": "1",
    "text_sa": "varaṇó vārayātā ayáṃ devó vánaspátiḥ | yákṣmo yó asmínn ā́viṣṭas tám u devā́ avīvaran ||1||"
  },
  {
    "book": "6",
    "hymn": "85",
    "verse": "2",
    "text_sa": "índrasya vácasā vayáṃ mitrásya váruṇasya ca | devā́nāṃ sárveṣāṃ vācā́ yákṣmaṃ te vārayāmahe ||2||"
  },
  {
    "book": "6",
    "hymn": "85",
    "verse": "3",
    "text_sa": "yáthā vr̥trá imā́ ā́pas tastámbha viśvádhā yatī́ḥ | evā́ te agnínā yákṣmaṃ vaiśvānaréṇa vāraye ||3||"
  },
  {
    "book": "6",
    "hymn": "86",
    "verse": "1",
    "text_sa": "vŕ̥ṣéndrasya vŕ̥ṣā divó vŕ̥sā pr̥thivyā́ ayám | vŕ̥ṣā víśvasya bhūtásya tvám ekavr̥ṣó bhava ||1||"
  },
  {
    "book": "6",
    "hymn": "86",
    "verse": "2",
    "text_sa": "samudrá īśe sravátām agníḥ pr̥thivyā́ vaśī́ | candrámā nákṣatrāṇām īśe tvám ekavr̥ṣó bhava ||2||"
  },
  {
    "book": "6",
    "hymn": "86",
    "verse": "3",
    "text_sa": "samrā́ḍ asy ásurāṇāṃ kakún manuṣyā̀nām | devā́nām ardhabhā́g asi tvám ekavr̥ṣó bhava ||3||"
  },
  {
    "book": "6",
    "hymn": "87",
    "verse": "1",
    "text_sa": "ā́ tvāhārṣam antár abhūr dhruvás tiṣṭhā́vicācalat | víśas tvā sárvā vāñchantu mā́ tvád rāṣṭrám ádhi bhraśat ||1||"
  },
  {
    "book": "6",
    "hymn": "87",
    "verse": "2",
    "text_sa": "iháiváidhi mā́pa cyoṣṭhāḥ párvata ivā́vicācalat | índra ivehá dhruvás tiṣṭhehá rāṣṭrám u dhāraya ||2||"
  },
  {
    "book": "6",
    "hymn": "87",
    "verse": "3",
    "text_sa": "índra etám adīdharat dhruváṃ dhruvéṇa havíṣā | tásmai sómo ádhi bravad ayáṃ ca bráhmaṇas pátiḥ ||3||"
  },
  {
    "book": "6",
    "hymn": "88",
    "verse": "1",
    "text_sa": "dhruvā́ dyáur dhruvā́ pr̥thivī́ dhruváṃ víśvam idáṃ jágat | dhruvā́saḥ párvatā imé dhruvó rā́jā viśā́m ayám ||1||"
  },
  {
    "book": "6",
    "hymn": "88",
    "verse": "2",
    "text_sa": "dhruváṃ te rā́jā váruṇo dhruvám devó bŕ̥haspátiḥ | dhruváṃ ta índraś cā́gníś ca rāṣṭráṃ dhārayatāṃ dhruvám ||2||"
  },
  {
    "book": "6",
    "hymn": "88",
    "verse": "3",
    "text_sa": "dhruvó 'cyutaḥ prá mr̥ṇīhi śátrūn chatrūyató 'dharān pādayasva | sárvā díśaḥ sáṃmanasaḥ sadhrī́cīr dhruvā́ya te sámitiḥ kalpatām ihá ||3||"
  },
  {
    "book": "6",
    "hymn": "89",
    "verse": "1",
    "text_sa": "idáṃ yát preṇyáḥ śíro dattáṃ sómena vŕ̥ṣṇyam | tátaḥ pári prájātena hā́rdiṃ te śocayāmasi ||1||"
  },
  {
    "book": "6",
    "hymn": "89",
    "verse": "2",
    "text_sa": "śocáyāmasi te hā́rdiṃ śocáyāmasi te mánaḥ | vā́taṃ dhūmá iva sadhryàṅ mā́m evā́nv etu ye mánaḥ ||2||"
  },
  {
    "book": "6",
    "hymn": "89",
    "verse": "3",
    "text_sa": "máhyaṃ tvā mitrā́váruṇau máhyaṃ devī́ sárasvatī | máhyaṃ tvā mádhyaṃ bhū́myā ubhā́v ántau sám asyatām ||3||"
  },
  {
    "book": "6",
    "hymn": "90",
    "verse": "1",
    "text_sa": "yā́ṃ te rudrá íṣum ā́syad áṅgebhyo hŕ̥dayāya ca | idáṃ tā́m adyá tvád vayáṃ víṣūcīṃ ví vr̥hāmasi ||1||"
  },
  {
    "book": "6",
    "hymn": "90",
    "verse": "2",
    "text_sa": "yā́s te śatáṃ dhamánayó 'ṅgāny ánu víṣṭhitāḥ | tā́sāṃ te sárvāsām vayáṃ nír viṣā́ṇi hvayāmasi ||2||"
  },
  {
    "book": "6",
    "hymn": "90",
    "verse": "3",
    "text_sa": "námas te rudrā́syate námaḥ prátihitāyai | námo visr̥jyámānāyai námo nípatitāyai ||3||"
  },
  {
    "book": "6",
    "hymn": "91",
    "verse": "1",
    "text_sa": "imáṃ yávam aṣṭāyogáiḥ ṣadyogébhir acarkr̥ṣuḥ | ténā te tanvò rápo 'pācī́nam ápa vyaye ||1||"
  },
  {
    "book": "6",
    "hymn": "91",
    "verse": "2",
    "text_sa": "nyàg vā́to vāti nyàk tapati sū́ryaḥ | nīcī́nam aghnyā́ duhe nyàg bhavatu te rápaḥ ||2||"
  },
  {
    "book": "6",
    "hymn": "91",
    "verse": "3",
    "text_sa": "ā́pa íd vā́ u bheṣajī́r ā́po amīvacā́tanīḥ | ā́po víśvasya bheṣajī́s tā́s te kr̥ṇvantu bheṣajám ||3||"
  },
  {
    "book": "6",
    "hymn": "92",
    "verse": "1",
    "text_sa": "vā́taraṃhā bhava vājin yujámāna índrasya yāhi prasavé mánojavāḥ | yuñjántu tvā marúto viśvávedasa ā́ te tvástā patsú javáṃ dadhātu ||1||"
  },
  {
    "book": "6",
    "hymn": "92",
    "verse": "2",
    "text_sa": "javás te arvan níhito gúhā yáḥ śyené vā́te utá yó 'carat párīttaḥ | téna tváṃ vājin bálavān bálenājíṃ jaya sámane parayiṣṇúḥ ||2||"
  },
  {
    "book": "6",
    "hymn": "92",
    "verse": "3",
    "text_sa": "tanū́ṣ ṭe vājin tanvàṃ náyantī vāmám asmábhyaṃ dhā́vatu śárma túbhyam | áhruto mahó dharúṇāya devó divī́va jyótiḥ svám ā́ mimīyāt ||3||"
  },
  {
    "book": "6",
    "hymn": "93",
    "verse": "1",
    "text_sa": "yamó mr̥tyúr aghamāró nirr̥thó babhrúḥ śarvó 'stā nī́laśikhaṇḍaḥ | devajanā́ḥ sénayottasthivā́ṃsas té asmā́kaṃ pári vr̥ñjantu vīrā́n ||1||"
  },
  {
    "book": "6",
    "hymn": "93",
    "verse": "2",
    "text_sa": "mánasā hómair hárasā ghr̥téna śarvā́yā́stra utá rā́jñe bhavā́ya | namasyèbhyo náma ebhyaḥ kr̥ṇomy anyátrāsmád agháviṣā nayantu ||2||"
  },
  {
    "book": "6",
    "hymn": "93",
    "verse": "3",
    "text_sa": "trā́yadhvaṃ no agháviṣābhyo vadhā́d víśve devā maruto viśvavedasaḥ | agnī́ṣómā váruṇaḥ pūtádakṣā vātāparjanyáyoḥ sumatáu syāma ||3||"
  },
  {
    "book": "6",
    "hymn": "94",
    "verse": "1",
    "text_sa": "sáṃ vo mánāṃsi sáṃ vratā́ sám ā́kūtīr namāmasi | amī́ yé vívratā sthána tā́n vaḥ sáṃ namayāmasi ||1||"
  },
  {
    "book": "6",
    "hymn": "94",
    "verse": "2",
    "text_sa": "aháṃ gr̥bhṇāmi mánasā mánāṃsi máma cittám ánu cittébhir éta | máma váśeṣu hŕ̥dayāni vaḥ kr̥ṇomi máma yātám ánuvartmāna éta ||2||"
  },
  {
    "book": "6",
    "hymn": "94",
    "verse": "3",
    "text_sa": "óte me dyā́vāpr̥thivī́ ótā devī́ sárasvatī | ótau ma índraś cāgníś ca rdhyā́smedáṃ sarasvati ||3||"
  },
  {
    "book": "6",
    "hymn": "95",
    "verse": "1",
    "text_sa": "aśvatthó devasádanas tr̥tī́yasyām itó diví | tátrāmŕ̥tasya cákṣaṇam devā́ḥ kúṣṭham avanvata ||1||"
  },
  {
    "book": "6",
    "hymn": "95",
    "verse": "2",
    "text_sa": "hiraṇyáyī náur acarad dhíraṇyabandhanā diví | tátrāmŕ̥tasya púṣpaṃ devā́ḥ kúṣṭham avanvata ||2||"
  },
  {
    "book": "6",
    "hymn": "95",
    "verse": "3",
    "text_sa": "gárbho asy óṣadhīnāṃ gárbho himávatām utá | gárbho víśvasya bhūtásyemáṃ me agadáṃ kr̥dhi ||3||"
  },
  {
    "book": "6",
    "hymn": "96",
    "verse": "1",
    "text_sa": "yā́ óṣadhayaḥ sómarājñīr bahvī́ḥ śatávicakṣaṇāḥ | bŕ̥haspátiprasūtās tā́ no muñcantv áṃhasaḥ ||1||"
  },
  {
    "book": "6",
    "hymn": "96",
    "verse": "2",
    "text_sa": "muñcántu mā śapathyā̀d átho varuṇyā̀d utá | átho yamásya páḍvīśād víśvasmād devakilbiṣā́t ||2||"
  },
  {
    "book": "6",
    "hymn": "96",
    "verse": "3",
    "text_sa": "yác cákṣuṣā mánasā yác ca vācópārimá jā́grato yát svapántaḥ | sómas tā́ni svadháyā naḥ punātu ||3||"
  },
  {
    "book": "6",
    "hymn": "97",
    "verse": "1",
    "text_sa": "abhibhū́r yajñó abhibhū́r agnír abhibhū́ḥ sómo abhibhū́r índraḥ | abhy àháṃ viśvāḥ pŕ̥tanā yáthā́sāny evā́ vidhemāgníhotrā idáṃ havíḥ ||1||"
  },
  {
    "book": "6",
    "hymn": "97",
    "verse": "2",
    "text_sa": "svadhā́stu mitrāvaruṇā vipaścitā prajā́vat kṣatráṃ mádhunehá pinvatam | bā́dhethāṃ dūráṃ nírr̥tiṃ parācáiḥ kr̥táṃ cid énaḥ prá mumuktam asmát ||2||"
  },
  {
    "book": "6",
    "hymn": "97",
    "verse": "3",
    "text_sa": "imáṃ vīrám ánu harṣadhvam ugrám índraṃ sakhāyo ánu sáṃ rabhadhvam | grāmajítaṃ gojítaṃ vájrabāhuṃ jáyantam ájma pramr̥ṇántam ójasā ||3||"
  },
  {
    "book": "6",
    "hymn": "98",
    "verse": "1",
    "text_sa": "índro jayāti ná párā jayātā adhirājó rā́jasu rājayātai | carkŕ̥tya ī́ḍyo vándyaś copasádyo namasyś bhavehá ||1||"
  },
  {
    "book": "6",
    "hymn": "98",
    "verse": "2",
    "text_sa": "tvám indrādhirājáḥ śravasyús tváṃ bhūr abhíbhūtir jánānām | tváṃ dáivīr viśa imā́ ví rājā́yuṣmat kṣatrám ajáraṃ te astu ||2||"
  },
  {
    "book": "6",
    "hymn": "98",
    "verse": "3",
    "text_sa": "prā́cyā diśás tvám indrāsi rā́jotódīcyā diśó vr̥trahan chatruhó 'si | yátra yánti srotyā́s táj jitáṃ te dakṣiṇató vr̥ṣabhá eṣi hávyaḥ ||3||"
  },
  {
    "book": "6",
    "hymn": "99",
    "verse": "1",
    "text_sa": "abhí tvendra várimataḥ purā́ tvāṃhūraṇā́d dhuve | hváyāmy ugráṃ cettā́raṃ purúṇāmānam ekajám ||1||"
  },
  {
    "book": "6",
    "hymn": "99",
    "verse": "2",
    "text_sa": "yó adyá sényo vadhó jíghāṃsan na udī́rate | índrasya tátra bāhū́ samantáṃ pári dadmaḥ ||2||"
  },
  {
    "book": "6",
    "hymn": "99",
    "verse": "3",
    "text_sa": "pári dadma índrasya bāhū́ samantáṃ trātús trā́yatāṃ naḥ | déva savitaḥ sóma rājant sumánasaṃ mā kr̥ṇu svastáye ||3||"
  },
  {
    "book": "6",
    "hymn": "100",
    "verse": "1",
    "text_sa": "devā́ aduḥ sū́ryo dyáur adāt pr̥thivy àdāt | tisráḥ sárasvatir aduḥ sácittā viṣadū́ṣaṇam ||1||"
  },
  {
    "book": "6",
    "hymn": "100",
    "verse": "2",
    "text_sa": "yád vo devā́ upajīkā ā́siñcan dhánvany udakám | téna deváprasūtenedáṃ dūṣayatā viṣám ||2||"
  },
  {
    "book": "6",
    "hymn": "100",
    "verse": "3",
    "text_sa": "ásurāṇāṃ duhitā́si sā́ devā́nām asi svásā | divás pr̥thivyā́ḥ sáṃbhūtā sā́ cakarthārasáṃ viṣám ||3||"
  },
  {
    "book": "6",
    "hymn": "101",
    "verse": "1",
    "text_sa": "ā́ vr̥ṣāyasva śvasihi várdhasva pratháyasva ca | yathāṅgáṃ vardhatāṃ śépas téna yoṣítam íj jahi ||1||"
  },
  {
    "book": "6",
    "hymn": "101",
    "verse": "2",
    "text_sa": "yéna kr̥ṣáṃ vājáyanti yéna hinvánty ā́turam | ténāsyá brahmaṇas pate dhánur ivā́ tānayā pásaḥ ||2||"
  },
  {
    "book": "6",
    "hymn": "101",
    "verse": "3",
    "text_sa": "ā́háṃ tanomi te páso ádhi jyā́m iva dhánvani | krámasva ŕ̥ṣa iva rohítam ánavaglāyatā sádā ||3||"
  },
  {
    "book": "6",
    "hymn": "102",
    "verse": "1",
    "text_sa": "yáthāyáṃ vāhó aśvinā samáiti sáṃ ca vártate | evā́ mā́m abhí te mánaḥ samáitu sáṃ ca vartatām ||1||"
  },
  {
    "book": "6",
    "hymn": "102",
    "verse": "2",
    "text_sa": "ā́háṃ khidāmi te máno rājāśváḥ pr̥ṣṭyā́m iva | reṣmáchinnam yáthā tŕ̥ṇaṃ máyi te veṣṭatāṃ mánaḥ ||2||"
  },
  {
    "book": "6",
    "hymn": "102",
    "verse": "3",
    "text_sa": "ā́ñjanasya madúghasya kúṣṭhasya náladasya ca | turó bhágasya hástābhyām anuródhanam úd bhare ||3||"
  },
  {
    "book": "6",
    "hymn": "103",
    "verse": "1",
    "text_sa": "saṃdā́naṃ vo bŕ̥haspátiḥ saṃdā́naṃ savitā́ karat | saṃdā́naṃ mitró aryamā́ saṃdā́naṃ bhágo aśvínā ||1||"
  },
  {
    "book": "6",
    "hymn": "103",
    "verse": "2",
    "text_sa": "sám paramā́nt sám avamā́n átho sáṃ dyāmi madhyamā́n | índras tā́n páry ahār dā́mnā tā́n agne sáṃ dyā tvám ||2||"
  },
  {
    "book": "6",
    "hymn": "103",
    "verse": "3",
    "text_sa": "amī́ yé yúdham āyánti ketū́n kr̥tvā́nīkaśáḥ | índras tā́n páry ahār dā́mna tā́n agne sáṃ dyā tvám ||3||"
  },
  {
    "book": "6",
    "hymn": "104",
    "verse": "1",
    "text_sa": "ādā́nena saṃdā́nenāmítrān ā́ dyāmasi | apānā́ yé caiṣāṃ prāṇā́ ásunā́sūnt sám achidan ||1||"
  },
  {
    "book": "6",
    "hymn": "104",
    "verse": "2",
    "text_sa": "idám ādā́nam akaraṃ tápaséndreṇa sáṃśitam | amítrā yé 'tra naḥ sánti tā́n agna ā́ dyā tvám ||2||"
  },
  {
    "book": "6",
    "hymn": "104",
    "verse": "3",
    "text_sa": "áinān dyatām indrāgnī́ sómo rā́jā ca medínau | índro marútvān ādā́nam amítrebhyaḥ kr̥ṇotu naḥ ||3||"
  },
  {
    "book": "6",
    "hymn": "105",
    "verse": "1",
    "text_sa": "yáthā máno manasketáiḥ parāpátaty āśumát | evā́ tváṃ kāse prá pata mánasó 'nu pravāyyàm ||1||"
  },
  {
    "book": "6",
    "hymn": "105",
    "verse": "2",
    "text_sa": "yáthā bā́ṇaḥ súsaṃśitaḥ parāpátaty āśumát | evā́ tváṃ kāse prá pata pr̥thivyā́ ánu saṃvátam ||2||"
  },
  {
    "book": "6",
    "hymn": "105",
    "verse": "3",
    "text_sa": "yáthā sū́ryasya raśmáyaḥ parāpátanty āśumát | evā́ tváṃ kāse prá pata samudrásyā́nu vikṣarám ||3||"
  },
  {
    "book": "6",
    "hymn": "106",
    "verse": "1",
    "text_sa": "ā́yane te parā́yane dū́rvā rohantu puṣpíṇīḥ | útso vā tátra jā́yatām hradó vā puṇḍárīkavān ||1||"
  },
  {
    "book": "6",
    "hymn": "106",
    "verse": "2",
    "text_sa": "apā́m idáṃ nyáyanaṃ samudrásya nivéśanam | mádhye hradásya no gr̥hā́ḥ parācī́nā múkhā kr̥dhi ||2||"
  },
  {
    "book": "6",
    "hymn": "106",
    "verse": "3",
    "text_sa": "himásya tvā jarā́yuṇā śā́le pári vyayāmasi | śītáhradā hí no bhúvo 'gníṣ kr̥ṇotu bheṣajám ||3||"
  },
  {
    "book": "6",
    "hymn": "107",
    "verse": "1",
    "text_sa": "víśvajit trāyamāṇā́yai mā pári dehi | trā́yamāṇe dvipā́c ca sárvaṃ no rákṣa cátuṣpāḍ yác ca naḥ svám ||1||"
  },
  {
    "book": "6",
    "hymn": "107",
    "verse": "2",
    "text_sa": "trā́yamāṇe viśvajíte mā pári dehi | víśvajid dvipā́c ca sárvaṃ no rákṣa cátuṣpāḍ yác ca naḥ svám ||2||"
  },
  {
    "book": "6",
    "hymn": "107",
    "verse": "3",
    "text_sa": "víśvajit kalyāṇyái mā pári dehi | kályāṇi dvipā́c ca sárvaṃ no rákṣa cátuṣpāḍ yác ca naḥ svám ||3||"
  },
  {
    "book": "6",
    "hymn": "107",
    "verse": "4",
    "text_sa": "kályāṇi sarvavíde mā pári dehi | sárvavid dvipā́c ca sárvaṃ no rákṣa cátuṣpāḍ yác ca naḥ svám ||4||"
  },
  {
    "book": "6",
    "hymn": "108",
    "verse": "1",
    "text_sa": "tváṃ no medhe prathamā́ góbhir áśvebhir ā́ gahi | tváṃ sū́ryasya raśmíbhis tvám no asi yajñiyā ||1||"
  },
  {
    "book": "6",
    "hymn": "108",
    "verse": "2",
    "text_sa": "medhā́m aháṃ prathamā́ṃ bráhmaṇvatīṃ bráhmajūtām ŕ̥ṣiṣṭutām | prápītāṃ brahmacāríbhir devā́nām ávase huve ||2||"
  },
  {
    "book": "6",
    "hymn": "108",
    "verse": "3",
    "text_sa": "yā́ṃ medhā́m r̥bhávo vidúr yā́ṃ medhā́m ásurā vidúḥ | ŕ̥ṣayo bhadrā́ṃ medhā́ṃ yā́ṃ vidús tā́ṃ máyy ā́ veśayāmasi ||3||"
  },
  {
    "book": "6",
    "hymn": "108",
    "verse": "4",
    "text_sa": "yā́m ŕ̥ṣayo bhūtakŕ̥to medhā́ṃ medhāvíno vidúḥ | táyā mā́m adyá medháyā́gne medhāvínaṃ kr̥ṇu ||4||"
  },
  {
    "book": "6",
    "hymn": "108",
    "verse": "5",
    "text_sa": "medhā́ṃ sāyáṃ medhā́ṃ prātár medhā́ṃ madhyándinaṃ pári | medhā́ṃ sū́ryasya raśmíbhir vácasā́ veśayāmahe ||5||"
  },
  {
    "book": "6",
    "hymn": "109",
    "verse": "1",
    "text_sa": "pippalī́ kṣiptabheṣajy ùtā́tividdhabheṣajī́ | tā́ṃ devā́ḥ sám akalpayann iyáṃ jī́vitavā́ álam ||1||"
  },
  {
    "book": "6",
    "hymn": "109",
    "verse": "2",
    "text_sa": "pippalyàḥ sám avadantāyatī́r jánanād ádhi | yáṃ jīvám aśnávāmahai ná sá riṣyāti pū́ruṣaḥ ||2||"
  },
  {
    "book": "6",
    "hymn": "109",
    "verse": "3",
    "text_sa": "ásurās tvā ny àkhanan devā́s tvód avapan púnaḥ | vātī́kr̥tasya bheṣajī́m átho kṣiptásya bheṣajī́m ||3||"
  },
  {
    "book": "6",
    "hymn": "110",
    "verse": "1",
    "text_sa": "pratnó hí kám ī́ḍyo adhvaréṣu sanā́c ca hótā návyaś ca sátsi | svā́m cāgne tanvàṃ piprā́yasvāsmábhyaṃ ca sáubhagam ā́ yajasva ||1||"
  },
  {
    "book": "6",
    "hymn": "110",
    "verse": "2",
    "text_sa": "jyeṣṭhaghnyā́ṃ jātó vicŕ̥tor yamásya mūlabárhaṇāt pári pāhy enam | áty enam neṣad duritā́ni víśvā dīrghāyutvā́ya śatáśāradāya ||2||"
  },
  {
    "book": "6",
    "hymn": "110",
    "verse": "3",
    "text_sa": "vyāghré 'hny ajaniṣṭa vīró nakṣatrajā́ jā́yamānaḥ suvī́raḥ | sá mā́ vadhīt pitáraṃ várdhamāno mā́ mātáraṃ prá minīj jánitrīm ||3||"
  },
  {
    "book": "6",
    "hymn": "111",
    "verse": "1",
    "text_sa": "imám me agne púruṣam mumugdhy ayáṃ yó baddháḥ súyato lā́lapīti | átó 'dhi te kr̥ṇavad bhāgadhéyaṃ yadā́nunmaditó 'sati ||1||"
  },
  {
    "book": "6",
    "hymn": "111",
    "verse": "2",
    "text_sa": "agníṣ ṭe ní śamayatu yádi te mána údyutam | kr̥ṇomi vidvā́n bheṣajáṃ yáthā́nunmaditó 'sasi ||2||"
  },
  {
    "book": "6",
    "hymn": "111",
    "verse": "3",
    "text_sa": "devainasā́d únmaditam únmattam rákṣasas pári | kr̥ṇomi vidvā́n bheṣajáṃ yadā́nunmaditó 'sati ||3||"
  },
  {
    "book": "6",
    "hymn": "111",
    "verse": "4",
    "text_sa": "púnas tvā dur apsarásaḥ púnar índraḥ púnar bhágaḥ | púnas tvā dur víśve devā́ yáthānunmaditó 'sasi ||4||"
  },
  {
    "book": "6",
    "hymn": "112",
    "verse": "1",
    "text_sa": "mā́ jyeṣṭháṃ vadhīd ayám agna eṣā́m mūlabárhaṇāt pári pāhy enam | sá grā́hyāḥ pā́śān ví cr̥ta prajānán túbhyaṃ devā́ ánu jānantu víśve ||1||"
  },
  {
    "book": "6",
    "hymn": "112",
    "verse": "2",
    "text_sa": "ún muñca pā́śāṃs tvám agna eṣā́ṃ tráyas tribhír útsitā yébhir ā́san | sá grā́hyāḥ pā́śān ví cr̥ta prajānán pitāputráu mātáraṃ muñca sárvān ||2||"
  },
  {
    "book": "6",
    "hymn": "112",
    "verse": "3",
    "text_sa": "yébhiḥ pā́śaiḥ párivitto víbaddhó 'ṅgeaṅga ā́rpita útsitaś ca | ví té mucyantaṃ vimúco hí sánti bhrūṇaghní pūṣan duritā́ni mr̥kṣva ||3||"
  },
  {
    "book": "6",
    "hymn": "113",
    "verse": "1",
    "text_sa": "trité devā́ amr̥jataitád énas tritá enan manuṣyèṣu mamr̥je | táto yádi tvā grā́hir ānaśé tā́ṃ te devā́ bráhmaṇā nāśayantu ||1||"
  },
  {
    "book": "6",
    "hymn": "113",
    "verse": "2",
    "text_sa": "márīcīr dhūmā́n prá viśā́nu pāpmann udārā́n gachotá vā nīhārā́n | nadī́naṃ phénām̐ ánu tā́n ví naśya bhrūṇaghní pūṣan duritā́ni mr̥kṣva ||2||"
  },
  {
    "book": "6",
    "hymn": "113",
    "verse": "3",
    "text_sa": "dvādaśadhā́ níhitaṃ tritásyā́pamr̥ṣṭam manuṣyainasā́ni | táto yádi tvā grā́hir ānaśé tā́ṃ te devā́ bráhmaṇā nāśayantu ||3||"
  },
  {
    "book": "6",
    "hymn": "114",
    "verse": "1",
    "text_sa": "yád devā devahéḍanaṃ dévāsaś cakr̥ma vayám | ā́dityās tásmān no yuyám r̥tásya r̥téna muñcata ||1||"
  },
  {
    "book": "6",
    "hymn": "114",
    "verse": "2",
    "text_sa": "r̥tásya r̥ténādityā yájatrā muñcátehá naḥ | yajñáṃ yád yajñavāhasaḥ śikṣanto nópaśekimá ||2||"
  },
  {
    "book": "6",
    "hymn": "114",
    "verse": "3",
    "text_sa": "médasvatā yájamānāḥ srucā́jyāni júhvataḥ | akāmā́ viśve vo devāḥ śíkṣanto nópa śekima ||3||"
  },
  {
    "book": "6",
    "hymn": "115",
    "verse": "1",
    "text_sa": "yád vidvā́ṃso yád ávidvāṃsa énāṃsi cakr̥mā́ vayám | yūyáṃ nas tásmān muñcata víśve devāḥ sajoṣasaḥ ||1||"
  },
  {
    "book": "6",
    "hymn": "115",
    "verse": "2",
    "text_sa": "yádi jā́grad yádi svápann éna enasyó 'karam | bhūtáṃ mā tásmād bhávyaṃ ca drupadā́d iva muñcatām ||2||"
  },
  {
    "book": "6",
    "hymn": "115",
    "verse": "3",
    "text_sa": "drupadā́d iva mumucānáḥ svinnáḥ snātvā́ málād iva | pūtáṃ pavítreṇevā́jyaṃ víśve śumbhantu máinasaḥ ||3||"
  },
  {
    "book": "6",
    "hymn": "116",
    "verse": "1",
    "text_sa": "yád yāmáṃ cakrúr nikhánanto ágre kā́rṣīvaṇā annavído ná vidyáyā | vaivasvaté rā́jani táj juhomy átha yajñíyaṃ mádhumad astu nó 'nnam ||1||"
  },
  {
    "book": "6",
    "hymn": "116",
    "verse": "2",
    "text_sa": "vaivasvatáḥ kr̥ṇavad bhāgadhéyaṃ mádhubhāgo mádhunā sáṃ sr̥jāti | mātúr yád éna iṣitáṃ na ā́gan yád vā pitā́ 'parāddho jihīdé ||2||"
  },
  {
    "book": "6",
    "hymn": "116",
    "verse": "3",
    "text_sa": "yádīdáṃ mātúr yádi pitúr naḥ pári bhrā́tuḥ putrā́c cétasa éna ā́gan | yā́vanto asmā́n pitáraḥ sácante téṣāṃ sárveṣāṃ śivó astu manyúḥ ||3||"
  },
  {
    "book": "6",
    "hymn": "117",
    "verse": "1",
    "text_sa": "apamítyam ápratīttaṃ yád ásmi yamásya yéna balínā cárāmi | idáṃ tád agne anr̥ṇó bhavāmi tváṃ pā́śān vicŕ̥taṃ vettha sárvān ||1||"
  },
  {
    "book": "6",
    "hymn": "117",
    "verse": "2",
    "text_sa": "iháivá sántaḥ práti dadma enaj jīvā́ jīvébhyo ní harāma enat | apamítya dhānyàṃ yáj jaghásāhám idáṃ tád agne anr̥ṇó bhavāmi ||2||"
  },
  {
    "book": "6",
    "hymn": "117",
    "verse": "3",
    "text_sa": "anr̥ṇā́ asmínn anr̥ṇā́ḥ párasmin tr̥tī́ye loké anr̥ṇā́ḥ syāma | yé devayā́nāḥ pitr̥yā́ṇaś ca lokā́ḥ sárvān pathó anr̥ṇā́ ā́ kṣiyema ||3||"
  },
  {
    "book": "6",
    "hymn": "118",
    "verse": "1",
    "text_sa": "yád dhástābhyāṃ cakr̥má kílbiṣāṇy akṣā́ṇāṃ gatnúm upalípsamānāḥ | ugraṃpaśyé ugrajítau tád adyā́psarásāv ánu dattām r̥ṇáṃ naḥ ||1||"
  },
  {
    "book": "6",
    "hymn": "118",
    "verse": "2",
    "text_sa": "úgraṃpaśye rā́ṣṭrabhr̥t kílbiṣāṇi yád akṣávr̥ttam ánu dattam na etát | r̥ṇā́n no ná r̥ṇám értsamāno yamásya loké ádhirajjur ā́yat ||2||"
  },
  {
    "book": "6",
    "hymn": "118",
    "verse": "3",
    "text_sa": "yásmā r̥ṇáṃ yásya jāyā́m upáimi yáṃ yā́camāno abhyáimi devāḥ | té vā́caṃ vādiṣur móttarāṃ mád dévapatnī ápsarasāv ádhītam ||3||"
  },
  {
    "book": "6",
    "hymn": "119",
    "verse": "1",
    "text_sa": "yád ádīvyann r̥ṇám aháṃ kr̥ṇómy ádāsyann agne utá saṃgr̥ṇā́mi | vaiśvānaró no adhipā́ vásiṣṭha úd ín nayāti sukr̥tásya lokám ||1||"
  },
  {
    "book": "6",
    "hymn": "119",
    "verse": "2",
    "text_sa": "vaiśvānarā́ya práti vedayāmi yádi r̥ṇáṃ saṃgaró devátāsu | sá etā́n pā́śān vicŕ̥tam veda sárvān átha pakvéna sahá sáṃ bhavema ||2||"
  },
  {
    "book": "6",
    "hymn": "119",
    "verse": "3",
    "text_sa": "vaiśvānaráḥ pavitā́ mā punātu yát saṃgarám abhidhā́vāmy āśā́m | ánājānan mánasā yā́camāno yát tátráino ápa tát suvāmi ||3||"
  },
  {
    "book": "6",
    "hymn": "120",
    "verse": "1",
    "text_sa": "yád antárikṣaṃ pr̥thivī́m utá dyā́m yán mātáraṃ pitáraṃ vā jihiṃsimá | ayáṃ tásmād gā́rhapatyo no agnír úd ín nayāti sukr̥tásya lokám ||1||"
  },
  {
    "book": "6",
    "hymn": "120",
    "verse": "2",
    "text_sa": "bhū́mir mātā́ditir no janítraṃ bhrā́tāntárikṣam abhíśastyā naḥ | dyáur naḥ pitā́ pítryāc cháṃ bhavāti jāmím r̥tvā́ mā́va patsi lokā́t ||2||"
  },
  {
    "book": "6",
    "hymn": "120",
    "verse": "3",
    "text_sa": "yátrā suhā́rdaḥ sukŕ̥to mádanti vihā́ya rógaṃ tanvàḥ svā́yāḥ | áślonā áṅgair áhrutāḥ svargé tátra paśyema pitárau ca putrā́n ||3||"
  },
  {
    "book": "6",
    "hymn": "121",
    "verse": "1",
    "text_sa": "viṣā́ṇā pā́śān ví ṣyā́dhy asmád yá uttamā́ adhamā́ vāruṇā́ yé | duṣvápnyaṃ duritáṃ ní ṣvāsmád átha gachema sukr̥tásya lokám ||1||"
  },
  {
    "book": "6",
    "hymn": "121",
    "verse": "2",
    "text_sa": "yád dā́ruṇi badhyáse yác ca rájjvāṃ yád bhū́myāṃ badhyáse yác ca vācā́ | ayáṃ tásmād gā́rhapatyo no agnír úd ín nayāti sukr̥tásya lokám ||2||"
  },
  {
    "book": "6",
    "hymn": "121",
    "verse": "3",
    "text_sa": "úd agātāṃ bhágavatī vicŕ̥tau nā́ma tā́rake | préhā́mŕ̥tasya yachatāṃ práitu baddhakamócanam ||3||"
  },
  {
    "book": "6",
    "hymn": "121",
    "verse": "4",
    "text_sa": "ví jihīṣva lokám kr̥ṇu bandhā́n muñcāsi báddhakam | yónyā iva prácyuto gárbhaḥ patháḥ sárvām̐ ánu kṣiya ||4||"
  },
  {
    "book": "6",
    "hymn": "122",
    "verse": "1",
    "text_sa": "etáṃ bhāgáṃ pári dadāmi vidvā́n víśvakarman prathamajā́ r̥tásya | asmā́bhir dattáṃ jarásaḥ parástād áchinnaṃ tántum ánu sáṃ tarema ||1||"
  },
  {
    "book": "6",
    "hymn": "122",
    "verse": "2",
    "text_sa": "tatáṃ tántum ánv éke taranti yéṣāṃ dattáṃ pítryam ā́yanena | abandhv éke dádataḥ prayáchanto dā́tuṃ céc chíkṣānt sá svargá evá ||2||"
  },
  {
    "book": "6",
    "hymn": "122",
    "verse": "3",
    "text_sa": "anvā́rabhethām anusáṃrabhethām etáṃ lokáṃ śraddádhānāḥ sacante | yád vāṃ pakváṃ páriviṣṭam agnáu tásya gúptaye dampatī sáṃ śrayethām ||3||"
  },
  {
    "book": "6",
    "hymn": "122",
    "verse": "4",
    "text_sa": "yajñám yántaṃ mánasā br̥hántam anvā́rohāmi tápasā sáyoniḥ | úpahūtā agne jarásaḥ parástāt tr̥tī́ye nā́ke sadhamā́daṃ madema ||4||"
  },
  {
    "book": "6",
    "hymn": "122",
    "verse": "5",
    "text_sa": "śuddhā́ḥ pūtā́ yoṣíto yajñíyā imā́ brahmáṇāṃ hásteṣu prapr̥thák sādayāmi | yátkāma idáṃ abhiṣiñcā́mi vo 'háṃ índro marútvānt sá dadātu tán me ||5||"
  },
  {
    "book": "6",
    "hymn": "123",
    "verse": "1",
    "text_sa": "etáṃ sadhasthāḥ pári vo dadāmi yáṃ śevadhím āváhāj jātávedaḥ | anvāgantā́ yájamānaḥ svastí táṃ sma jānīta paramé vyòman ||1||"
  },
  {
    "book": "6",
    "hymn": "123",
    "verse": "2",
    "text_sa": "jānītá smainaṃ paramé vyòman dévāḥ sádhasthā vidá lokám átra | anvāgantā́ yájamānaḥ svastī́ṣṭāpūrtáṃ sma kr̥ṇutāvír asmai ||2||"
  },
  {
    "book": "6",
    "hymn": "123",
    "verse": "3",
    "text_sa": "dévāḥ pítaraḥ pítaro dévāḥ | yó ásmi só asmi ||3||"
  },
  {
    "book": "6",
    "hymn": "123",
    "verse": "4",
    "text_sa": "sá pacāmi sá dadāmi | sá yaje sá dattā́n mā́ yūṣam ||4||"
  },
  {
    "book": "6",
    "hymn": "123",
    "verse": "5",
    "text_sa": "nā́ke rājan práti tiṣṭha tátraitát práti tiṣṭhatu | viddhí pūrtásya no rājant sá deva sumánā bhava ||5||"
  },
  {
    "book": "6",
    "hymn": "124",
    "verse": "1",
    "text_sa": "divó nú mā́m br̥ható antárikṣād apā́ṃ stokó abhy àpaptad rásena | sám indriyéna páyasāhám agne chándobhir yajñáiḥ sukŕ̥tāṃ kr̥téna ||1||"
  },
  {
    "book": "6",
    "hymn": "124",
    "verse": "2",
    "text_sa": "yádi vr̥kṣā́d abhyápaptat phálaṃ tád yády antárikṣāt sá u vāyúr evá | yátrā́spr̥kṣat tanvò yác ca vā́sasa ā́po nudantu nírr̥tiṃ parācáiḥ ||2||"
  },
  {
    "book": "6",
    "hymn": "124",
    "verse": "3",
    "text_sa": "abhyáñjanaṃ surabhí sā́ sámr̥ddhir híraṇyaṃ várcas tád u pūtrímam evá | sárvā pavítrā vítatā́dhy asmát tán mā́ tārīn nírr̥tir mó árātiḥ ||3||"
  },
  {
    "book": "6",
    "hymn": "125",
    "verse": "1",
    "text_sa": "vánaspate vīḍvàṅgo hí bhūyā́ asmátsakhā pratáraṇaḥ suvī́raḥ | góbhiḥ sáṃnaddho asi vīḍáyasvāsthātā́ te jayatu jétvāni ||1||"
  },
  {
    "book": "6",
    "hymn": "125",
    "verse": "2",
    "text_sa": "divás pr̥thivyā́ḥ páry ója údbhr̥taṃ vánaspátibhyaḥ páry ā́bhr̥taṃ sáhaḥ | apā́m ojmā́naṃ pári góbhir ā́vr̥tam indrasya vájraṃ haviṣā ráthaṃ yaja ||2||"
  },
  {
    "book": "6",
    "hymn": "125",
    "verse": "3",
    "text_sa": "índrasyáujo marútām ánīkaṃ mitrásya gárbho váruṇasya nā́bhiḥ | sá imā́ṃ no havyádātiṃ juṣāṇó déva ratha práti havyā́ gr̥bhāya ||3||"
  },
  {
    "book": "6",
    "hymn": "126",
    "verse": "1",
    "text_sa": "úpa śvāsaya pr̥thivī́m utá dyáṃ purutrā́ te vanvatāṃ víṣṭhitam jágat | sá dundubhe sajū́r índreṇa deváir dūrā́d dávīyo ápa sedha śátrūn ||1||"
  },
  {
    "book": "6",
    "hymn": "126",
    "verse": "2",
    "text_sa": "ā́ krandaya bálam ójo na ā́ dhā abhí ṣṭana duritā́ bā́dhamānaḥ | ápa sedha dundubhe duchúnām itá índrasya muṣṭír asi vīḍáyasva ||2||"
  },
  {
    "book": "6",
    "hymn": "126",
    "verse": "3",
    "text_sa": "prā́mū́ṃ jayābhī́mé jayantu ketumád dundubhír vāvadītu | sám áśvaparṇāḥ patantu no náro 'smā́kam indra rathíno jayantu ||3||"
  },
  {
    "book": "6",
    "hymn": "127",
    "verse": "1",
    "text_sa": "vidradhásya balā́sasya lóhitasya vanaspate | visálpakasyauṣadhe móc chiṣaḥ piśitáṃ caná ||1||"
  },
  {
    "book": "6",
    "hymn": "127",
    "verse": "2",
    "text_sa": "yáu te balāsa tíṣṭhataḥ kákṣe muṣkā́v ápaśritau | védāháṃ tásya bheṣajáṃ cīpúdrur abhicákṣaṇam ||2||"
  },
  {
    "book": "6",
    "hymn": "127",
    "verse": "3",
    "text_sa": "yó áṅgyo yáḥ kárṇyo yó akṣyór visálpakaḥ | ví vr̥hāmo visálpakaṃ vidradháṃ hr̥dayāmayám | párā tám ájñātam yákṣmam adharā́ñcaṃ suvāmasi ||3||"
  },
  {
    "book": "6",
    "hymn": "128",
    "verse": "1",
    "text_sa": "śakadhū́maṃ nákṣatrāṇi yád rā́jānam ákurvata | bhadrāhám asmai prā́yachan idáṃ rāṣṭrám ásād íti ||1||"
  },
  {
    "book": "6",
    "hymn": "128",
    "verse": "2",
    "text_sa": "bhadrāháṃ no madhyáṃdine bhadrāháṃ sāyám astu naḥ | bhadrāháṃ no áhnāṃ prātā́ rā́trī bhadrāhám astu naḥ ||2||"
  },
  {
    "book": "6",
    "hymn": "128",
    "verse": "3",
    "text_sa": "ahorātrā́bhyāṃ nákṣatrebhyaḥ suryācandramásābhyām | bhadrāhám asmábhyaṃ rājan chákadhūma tváṃ kr̥dhi ||3||"
  },
  {
    "book": "6",
    "hymn": "128",
    "verse": "4",
    "text_sa": "yó no bhadrāhám ákaraḥ sāyáṃ náktam atho dívā | tásmai te nakṣatrarāja śákadhūma sádā námaḥ ||4||"
  },
  {
    "book": "6",
    "hymn": "129",
    "verse": "1",
    "text_sa": "bhágena mā śāṃśapéna sākám índreṇa medínā | kr̥ṇómi bhagínaṃ mā́pa drāntv árātayaḥ ||1||"
  },
  {
    "book": "6",
    "hymn": "129",
    "verse": "2",
    "text_sa": "yéna vr̥kṣā́m̐ abhyábhavo bhágena várcasā sahá | téna mā bhagínaṃ kr̥ṇv ápa drāntv árātayaḥ ||2||"
  },
  {
    "book": "6",
    "hymn": "129",
    "verse": "3",
    "text_sa": "yó andhó yáḥ punaḥsaró bhágo vr̥kṣéṣv ā́hitaḥ | téna mā bhagínaṃ kr̥ṇv ápa drāntv árātayaḥ ||3||"
  },
  {
    "book": "6",
    "hymn": "130",
    "verse": "1",
    "text_sa": "rathajítāṃ rāthajiteyī́nām apsarásām ayáṃ smaráḥ | dévāḥ prá hiṇuta smarám asáu mā́m ánu śocatu ||1||"
  },
  {
    "book": "6",
    "hymn": "130",
    "verse": "2",
    "text_sa": "asáu me smaratād íti priyó me smaratād íti | dévāḥ prá hiṇuta smarám asáu mā́m ánu śocatu ||2||"
  },
  {
    "book": "6",
    "hymn": "130",
    "verse": "3",
    "text_sa": "yáthā máma smárād asáu nā́múṣyāháṃ kadā́ caná | dévāḥ prá hiṇuta smarám asáu mā́m ánu śocatu ||3||"
  },
  {
    "book": "6",
    "hymn": "130",
    "verse": "4",
    "text_sa": "ún mādayata maruta úd antarikṣa mādaya | ágna ún mādayā tvám asáu mā́m ánu śocatu ||4||"
  },
  {
    "book": "6",
    "hymn": "131",
    "verse": "1",
    "text_sa": "ní śīrṣató ní pattatá ādhyò ní tirāmi te | dévāḥ prá hiṇuta smarám asáu mā́m ánu śocatu ||1||"
  },
  {
    "book": "6",
    "hymn": "131",
    "verse": "2",
    "text_sa": "ánumate 'nv idáṃ manyasvā́kute sám idáṃ námaḥ | dévāḥ prá hiṇuta smarám asáu mā́m ánu śocatu ||2||"
  },
  {
    "book": "6",
    "hymn": "131",
    "verse": "3",
    "text_sa": "yád dhā́vasi triyojanáṃ pañcayojanám ā́śvinam | tátas tváṃ púnar ā́yasi putrā́ṇāṃ no asaḥ pitā́ ||3||"
  },
  {
    "book": "6",
    "hymn": "132",
    "verse": "1",
    "text_sa": "yáṃ devā́ḥ smarám ásiñcann apsv àntáḥ śóśucānaṃ sahā́dhyā́ | táṃ te tapāmi váruṇasya dhármaṇā ||1||"
  },
  {
    "book": "6",
    "hymn": "132",
    "verse": "2",
    "text_sa": "yáṃ víśve devā́ḥ smarám ásiñcann apsv àntáḥ śóśucānaṃ sahā́dhyā́ | táṃ te tapāmi váruṇasya dhármaṇā ||2||"
  },
  {
    "book": "6",
    "hymn": "132",
    "verse": "3",
    "text_sa": "yám indrāṇī́ smarám ásiñcad apsv àntáḥ śóśucānaṃ sahā́dhyā́ | táṃ te tapāmi váruṇasya dhármaṇā ||3||"
  },
  {
    "book": "6",
    "hymn": "132",
    "verse": "4",
    "text_sa": "yám indrāgnī́ smarám ásiñcatām apsv àntáḥ śóśucānaṃ sahā́dhyā́ | táṃ te tapāmi váruṇasya dhármaṇā ||4||"
  },
  {
    "book": "6",
    "hymn": "132",
    "verse": "5",
    "text_sa": "yám mitrā́váruṇau smarám ásiñcatām apsv àntáḥ śóśucānaṃ sahā́dhyā́ | táṃ te tapāmi váruṇasya dhármaṇā ||5||"
  },
  {
    "book": "6",
    "hymn": "133",
    "verse": "1",
    "text_sa": "yá imā́ṃ devó mékhalām ābabándha yáḥ saṃnanā́ha yá u no yuyója | yásya devásya praśíṣā cárāmaḥ sá pārám ichāt sá u no ví muñcāt ||1||"
  },
  {
    "book": "6",
    "hymn": "133",
    "verse": "2",
    "text_sa": "ā́hutāsy abhíhuta ŕ̥ṣīṇām asy ā́yudham | pū́rvā vratásya prāśnatī́ vīraghnī́ bhava mekhale ||2||"
  },
  {
    "book": "6",
    "hymn": "133",
    "verse": "3",
    "text_sa": "mr̥tyór aháṃ brahmacārī́ yád ásmi niryā́can bhūtā́t púruṣaṃ yamā́ya | tám aháṃ bráhmaṇā tápasā śrámeṇānáyainaṃ mékhalayā sināmi ||3||"
  },
  {
    "book": "6",
    "hymn": "133",
    "verse": "4",
    "text_sa": "śraddhā́yā duhitā́ tápasó 'dhi jātā́ svásā ŕ̥ṣīṇāṃ bhūtakŕ̥tāṃ babhū́va | sā́ no mekhale matím ā́ dhehi medhā́m átho no dhehi tápa indriyáṃ ca ||4||"
  },
  {
    "book": "6",
    "hymn": "133",
    "verse": "5",
    "text_sa": "yā́ṃ tvā pū́rve bhūtakŕ̥ta ŕ̥ṣayaḥ paribedhiré | sā́ tváṃ pári ṣvajasva mā́ṃ dīrghāyutvā́ya mekhale ||5||"
  },
  {
    "book": "6",
    "hymn": "134",
    "verse": "1",
    "text_sa": "ayáṃ vájras tarpayatām r̥tásyāvāsya rāṣṭrám ápa hantu jīvitám | śr̥ṇā́tu grīvā́ḥ prá śr̥ṇātūṣṇíhā vr̥trásyeva śácīpátiḥ ||1||"
  },
  {
    "book": "6",
    "hymn": "134",
    "verse": "2",
    "text_sa": "ádharo'dhara úttarebhyo gūḍháḥ pr̥thivyā́ mót sr̥pat | vájreṇā́vahataḥ śayām ||2||"
  },
  {
    "book": "6",
    "hymn": "134",
    "verse": "3",
    "text_sa": "yó jinā́ti tám ánvicha yó jinā́ti tám íj jahi | jinató vajra tváṃ sīmántam anváñcam ánu pātaya ||3||"
  },
  {
    "book": "6",
    "hymn": "135",
    "verse": "1",
    "text_sa": "yád aśnā́mi bálaṃ kurva ittháṃ vájram ā́ dade | skandhā́n amúṣya śātáyan vr̥trásyeva śácīpátiḥ ||1||"
  },
  {
    "book": "6",
    "hymn": "135",
    "verse": "2",
    "text_sa": "yát píbāmi sáṃ pibāmi samudrá iva saṃpibáḥ | prāṇā́n amúṣya saṃpā́ya sáṃ pibāmo amúṃ vayám ||2||"
  },
  {
    "book": "6",
    "hymn": "135",
    "verse": "3",
    "text_sa": "yád gírāmi sáṃ gírāmi samudrá iva saṃgiráḥ | prāṇā́n amúṣya saṃgī́rya sáṃ girāmo amúm vayám ||3||"
  },
  {
    "book": "6",
    "hymn": "136",
    "verse": "1",
    "text_sa": "devī́ devyā́m ádhi jātā́ pr̥thivyā́m asy oṣadhe | tā́ṃ tvā nitatni kéśebhyo dŕ̥ṃhaṇāya khanāmasi ||1||"
  },
  {
    "book": "6",
    "hymn": "136",
    "verse": "2",
    "text_sa": "dŕ̥ṃha pratnā́n janáyā́jātān jātā́n u várṣīyasas kr̥dhi ||2||"
  },
  {
    "book": "6",
    "hymn": "136",
    "verse": "3",
    "text_sa": "yás te kéśo 'vapádyate sámūlo yáś ca vr̥ścáte | idáṃ táṃ viśvábheṣajyābhí ṣiñcāmi vīrúdhā ||3||"
  },
  {
    "book": "6",
    "hymn": "137",
    "verse": "1",
    "text_sa": "yā́ṃ jamádagnir ákhanad duhitré keśavárdhanīm | tā́ṃ vītáhavya ā́bharad ásitasya gr̥hébhyaḥ ||1||"
  },
  {
    "book": "6",
    "hymn": "137",
    "verse": "2",
    "text_sa": "abhī́śunā méyā āsan vyāménānuméyāḥ | kéśā naḍā́ iva vardhantāṃ śīrṣṇás te asitā́ḥ pári ||2||"
  },
  {
    "book": "6",
    "hymn": "137",
    "verse": "3",
    "text_sa": "dŕ̥ṃha mū́lam ā́graṃ yacha ví mádhyaṃ yāmayauṣadhe | kéśā naḍā́ iva vardhantām śīrṣṇás te asitā́ḥ pári ||3||"
  },
  {
    "book": "6",
    "hymn": "138",
    "verse": "1",
    "text_sa": "tváṃ vīrúdhāṃ śréṣṭhatamābhiśrutā́sy oṣadhe | imáṃ me adyá púruṣaṃ klībám opaśínaṃ kr̥dhi ||1||"
  },
  {
    "book": "6",
    "hymn": "138",
    "verse": "2",
    "text_sa": "klībáṃ kr̥dhy opaśínam átho kurīríṇaṃ kr̥dhi | áthāsyéndro grā́vabhyām ubhé bhinattv āṇḍyàu ||2||"
  },
  {
    "book": "6",
    "hymn": "138",
    "verse": "3",
    "text_sa": "klī́ba klībáṃ tvākaraṃ vádhre vádhriṃ tvākaram árasārasáṃ tvākaram | kurī́ram asya śīrṣáṇi kúmbaṃ cādhinídadhmasi ||3||"
  },
  {
    "book": "6",
    "hymn": "138",
    "verse": "4",
    "text_sa": "yé te nādyàu devákr̥te yáyos tíṣṭhati vŕ̥ṣṇyam | té te bhinadmi śámyayāmúṣyā ádhi muṣkáyoḥ ||4||"
  },
  {
    "book": "6",
    "hymn": "138",
    "verse": "5",
    "text_sa": "yáthā naḍám kaśípune stríyo bhindánty áśmanā | evā́ bhinadmi te śépo 'múṣyā ádhi muṣkáyoḥ ||5||"
  },
  {
    "book": "6",
    "hymn": "139",
    "verse": "1",
    "text_sa": "nyastikā́ rurohitha subhagaṃkáraṇī máma | śatáṃ táva pratānā́s tráyastriṃśan nitānā́ḥ || táyā sahasraparṇyā́ hŕ̥dayaṃ śoṣayāmi te ||1||"
  },
  {
    "book": "6",
    "hymn": "139",
    "verse": "2",
    "text_sa": "śúṣyatu máyi te hŕ̥dayam átho śuṣyatv āsyàm | átho ní śuṣya mā́ṃ kā́menā́tho śúṣkāsyā cara ||2||"
  },
  {
    "book": "6",
    "hymn": "139",
    "verse": "3",
    "text_sa": "saṃvánanī samuṣpalā́ bábhru kályāṇi sáṃ nuda | amū́ṃ ca mā́ṃ ca sáṃ nuda samānáṃ hŕ̥dayaṃ kr̥dhi ||3||"
  },
  {
    "book": "6",
    "hymn": "139",
    "verse": "4",
    "text_sa": "yáthodakám ápapuṣo 'paśúṣyaty āsyàm | evā́ ní śuṣya mā́ṃ kā́menā́tho śúṣkāsyā cara ||4||"
  },
  {
    "book": "6",
    "hymn": "139",
    "verse": "5",
    "text_sa": "yáthā nakuló vichídya saṃdádhāty áhiṃ púnaḥ | evā́ kā́masya víchinnaṃ sáṃ dhehi vīryāvati ||5||"
  },
  {
    "book": "6",
    "hymn": "140",
    "verse": "1",
    "text_sa": "yáu vyāghrā́v ávarūdhau jíghatsataḥ pitáraṃ mātáraṃ ca | táu dántaṃ brahmaṇas pate śiváu kr̥ṇu jātavedaḥ ||1||"
  },
  {
    "book": "6",
    "hymn": "140",
    "verse": "2",
    "text_sa": "vrīhím attaṃ yávam attam átho mā́ṣam átho tílam | eṣá vāṃ bhāgó níhito ratnadhéyāya dantau mā́ hiṃsiṣṭaṃ pitáram mātáraṃ ca ||2||"
  },
  {
    "book": "6",
    "hymn": "140",
    "verse": "3",
    "text_sa": "úpahūtau sayújau syonáu dántau sumaṅgálau | anyátra vāṃ ghoráṃ tanvàḥ páraitu dantau mā́ hiṃsiṣṭaṃ pitáraṃ mātáraṃ ca ||3||"
  },
  {
    "book": "6",
    "hymn": "141",
    "verse": "1",
    "text_sa": "vāyúr enāḥ samā́karat tváṣṭā póṣāya dhriyatām | índra ābhyo ádhi bravad rudró bhūmné cikitsatu ||1||"
  },
  {
    "book": "6",
    "hymn": "141",
    "verse": "2",
    "text_sa": "lóhitena svádhitinā mithunáṃ kárṇayoḥ kr̥dhi | ákartām aśvinā lákṣma tád astu prajáyā bahú ||2||"
  },
  {
    "book": "6",
    "hymn": "141",
    "verse": "3",
    "text_sa": "yáthā cakrúr devāsurā́ yáthā manuṣyā̀ utá | evā́ sahasrapoṣā́ya kr̥ṇutáṃ lákṣmāśvinā ||3||"
  },
  {
    "book": "6",
    "hymn": "142",
    "verse": "1",
    "text_sa": "úc chrayasva bahúr bhava svéna máhasā yava | mr̥ṇīhí víśvā pā́trāṇi mā́ tvā divyā́śánir vadhīt ||1||"
  },
  {
    "book": "6",
    "hymn": "142",
    "verse": "2",
    "text_sa": "āśr̥ṇvántaṃ yávaṃ deváṃ yátra tvāchāvádāmasi | tád úc chrayasva dyáur iva samudrá ivaidhy ákṣitaḥ ||2||"
  },
  {
    "book": "6",
    "hymn": "142",
    "verse": "3",
    "text_sa": "ákṣitās ta upasádó 'kṣitāḥ santu rāśáyaḥ | pr̥ṇánto ákṣitāḥ santv attā́raḥ santv ákṣitāḥ ||3||"
  },
  {
    "book": "7",
    "hymn": "1",
    "verse": "1",
    "text_sa": "dhītī́ vā yé ánayan vācó ágraṃ mánasā vā yé 'vadann r̥tā́ni | tr̥tī́yena bráhmaṇā vāvr̥dhānā́s turī́yeṇāmanvata nā́ma dhenóḥ ||1||"
  },
  {
    "book": "7",
    "hymn": "1",
    "verse": "2",
    "text_sa": "sá veda putráḥ pitáraṃ sá mātáraṃ sá sūnúr bhuvat sá bhuvat púnarmaghaḥ | sá dyā́m aurṇod antárikṣaṃ svàḥ sá idáṃ víśvam abhavat sá ā́bharat ||2||"
  },
  {
    "book": "7",
    "hymn": "2",
    "verse": "1",
    "text_sa": "átharvāṇaṃ pitáraṃ devábandhuṃ mātúr gárbhaṃ pitúr ásuṃ yúvānam | yá imáṃ yajñám mánasā cikéta prá ṇo vocas tám ihéhá bravaḥ ||1||"
  },
  {
    "book": "7",
    "hymn": "3",
    "verse": "1",
    "text_sa": "ayā́ viṣṭhā́ janáyan kárvarāṇi sá hí ghŕ̥ṇir urúr várāya gātúḥ | sá pratyúdaid dharúṇaṃ mádhvo ágraṃ sváyā tanvā̀ tanvàm airayata ||1||"
  },
  {
    "book": "7",
    "hymn": "4",
    "verse": "1",
    "text_sa": "ékayā ca daśábhiś ca suhute dvā́bhyām iṣṭáye viṃśatyā́ ca | tisŕ̥bhiś ca váhase triṃśátā ca viyúgbhir vāya ihá tā́ ví muñca ||1||"
  },
  {
    "book": "7",
    "hymn": "5",
    "verse": "1",
    "text_sa": "yajñéna yajñám ayajanta devā́s tā́ni dhármāṇi prathamā́ny āsan | té ha nā́kaṃ mahimā́naḥ sacanta yátra pū́rve sādhyā́ḥ sánti devā́ḥ ||1||"
  },
  {
    "book": "7",
    "hymn": "5",
    "verse": "2",
    "text_sa": "yajñó babhūva sá ā́ babhūva sá prá jajñe sá u vāvr̥dhe púnaḥ | sá devā́nām ádhipatir babhūva só asmā́su dráviṇam ā́ dadhātu ||2||"
  },
  {
    "book": "7",
    "hymn": "5",
    "verse": "3",
    "text_sa": "yád devā́ devā́n havíṣā 'yajantā́martyān mánasā́ martyena | mádema tátra paramé vyòman páśyema tád úditau sū́ryasya ||3||"
  },
  {
    "book": "7",
    "hymn": "5",
    "verse": "4",
    "text_sa": "yát púruṣeṇa havíṣā yajñáṃ devā́ átanvata | asti nú tásmād ójīyo yád vihávyenejiré ||4||"
  },
  {
    "book": "7",
    "hymn": "5",
    "verse": "5",
    "text_sa": "mugdhā́ devā́ utá śúnā́ 'yajantotá gór áṅgaiḥ purudhā́ 'yajanta | yá imáṃ yajñáṃ mánasā cikéta prá ṇo vocas tám ihéhá bravaḥ ||5||"
  },
  {
    "book": "7",
    "hymn": "6",
    "verse": "1",
    "text_sa": "áditir dyáur áditir antárikṣam áditir mātā́ sá pitā́ sá putráḥ | víśve devā́ áditir páñca jánā áditir jātám áditir jánitvam ||1||"
  },
  {
    "book": "7",
    "hymn": "6",
    "verse": "2",
    "text_sa": "mahī́m ū ṣú mātáraṃ suvratā́nām r̥tásya pátnīm ávase havāmahe | tuvikṣatrā́m ajárantīm urūcī́ṃ suśármāṇam áditiṃ supráṇītim ||2||"
  },
  {
    "book": "7",
    "hymn": "6",
    "verse": "3",
    "text_sa": "sutrā́māṇaṃ pr̥thivī́ṃ dyā́m anehásaṃ suśármāṇam áditiṃ supráṇītim | dáivīṃ nā́vaṃ svaritrā́m ánāgaso ásravantīm ā́ ruhemā svastáye ||1||"
  },
  {
    "book": "7",
    "hymn": "6",
    "verse": "4",
    "text_sa": "vā́jasya nú prasavé mātáraṃ mahī́m áditiṃ nā́ma vácasā karāmahe | yásyā upástha urv àntárikṣaṃ sā́ naḥ śárma trivárūthaṃ ní yachāt ||2||"
  },
  {
    "book": "7",
    "hymn": "7",
    "verse": "1",
    "text_sa": "díteḥ putrā́ṇām áditer akāriṣam áva devā́nāṃ br̥hatā́m anarmáṇām | téṣāṃ hí dhā́ma gabhiṣák samudríyaṃ náinān námasā paró asti káścaná ||1||"
  },
  {
    "book": "7",
    "hymn": "8",
    "verse": "1",
    "text_sa": "bhadrā́d ádhi śréyaḥ préhi bŕ̥haspátiḥ puraetā́ te astu | áthemám asyā́ vára ā́ pr̥thivyā́ āréśatruṃ kr̥ṇuhi sárvavīram ||1||"
  },
  {
    "book": "7",
    "hymn": "9",
    "verse": "1",
    "text_sa": "prápathe pathā́m ajaniṣṭa pūṣā́ prápathe diváḥ prápathe pr̥thivyā́ḥ | ubhé abhí priyátame sadhásthe ā́ ca párā ca carati prajānán ||1||"
  },
  {
    "book": "7",
    "hymn": "9",
    "verse": "2",
    "text_sa": "pūṣémā́ ā́śā ánu veda sárvāḥ só asmā́m̐ ábhayatamena neṣat | svastidā́ ā́ghr̥ṇiḥ sárvavīró 'prayuchan purá etu prajānán ||2||"
  },
  {
    "book": "7",
    "hymn": "9",
    "verse": "3",
    "text_sa": "pū́ṣan táva vraté vayáṃ ná riṣyema kadā́ caná | stotā́ras ta ihá smasi ||3||"
  },
  {
    "book": "7",
    "hymn": "9",
    "verse": "4",
    "text_sa": "pári pūṣā́ parástād dhástaṃ dadhātu dákṣiṇam | púnar no naṣṭám ā́jatu sáṃ naṣṭéna gamemahi ||4||"
  },
  {
    "book": "7",
    "hymn": "10",
    "verse": "1",
    "text_sa": "yás te stánaḥ śaśayúr yó mayobhū́r yáḥ sumnayúḥ suhávo yáḥ sudátraḥ | yéna víśvā púṣyasi vā́ryāṇi sárasvati tám ihá dhā́tave kaḥ ||1||"
  },
  {
    "book": "7",
    "hymn": "11",
    "verse": "1",
    "text_sa": "yás te pr̥thú stanayitnúr yá r̥ṣvó dáivaḥ ketúr víśvam ābhū́ṣatīdám | mā́ no vadhīr vidyútā deva sasyáṃ mótá vadhī raśmíbhiḥ sū́ryasya ||1||"
  },
  {
    "book": "7",
    "hymn": "12",
    "verse": "1",
    "text_sa": "sabhā́ ca mā sámitiś cāvatāṃ prajā́pater duhitárau saṃvidāné | yénā saṃgáchā úpa mā sá śikṣāc cā́ru vadāni pitaraḥ sáṃgateṣu ||1||"
  },
  {
    "book": "7",
    "hymn": "12",
    "verse": "2",
    "text_sa": "vidmá te sabhe nā́ma naríṣṭā nā́ma vā́ asi | yé te ké ca sabhāsádas te me santu sávācasaḥ ||2||"
  },
  {
    "book": "7",
    "hymn": "12",
    "verse": "3",
    "text_sa": "eṣā́m aháṃ samā́sīnānāṃ várco vijñā́nam ā́ dade | asyā́ḥ sárvasyāḥ saṃsádo mā́m indra bhagínaṃ kr̥ṇu ||3||"
  },
  {
    "book": "7",
    "hymn": "12",
    "verse": "4",
    "text_sa": "yád vo mánaḥ párāgataṃ yád baddhám ihá vehá vā | tád va ā́ vartayāmasi máyi vo ramatāṃ mánaḥ ||4||"
  },
  {
    "book": "7",
    "hymn": "13",
    "verse": "1",
    "text_sa": "yáthā sū́ryo nákṣatrāṇām udyáṃs téjāṃsy ādadé | evā́ strīṇā́ṃ ca puṃsā́ṃ ca dviṣatā́ṃ várca ā́ dade ||1||"
  },
  {
    "book": "7",
    "hymn": "13",
    "verse": "2",
    "text_sa": "yā́vanto mā sapátnānām āyántaṃ pratipáśyatha | udyánt sū́rya iva suptā́nāṃ dviṣatā́m várca ā́ dade ||2||"
  },
  {
    "book": "7",
    "hymn": "14",
    "verse": "1",
    "text_sa": "abhí tyáṃ deváṃ savitā́ram oṇyòḥ kavíkratum | árcāmi satyásavaṃ ratnadhā́m abhí priyáṃ matím ||1||"
  },
  {
    "book": "7",
    "hymn": "14",
    "verse": "2",
    "text_sa": "urdhvā́ yásyāmátir bhā́ ádidyutat sávīmani | híraṇyapāṇir amimīta sukrátuḥ kr̥pā́t svàḥ ||2||"
  },
  {
    "book": "7",
    "hymn": "14",
    "verse": "3",
    "text_sa": "sā́vīr hí deva prathamā́ya pitré varṣmā́ṇam asmai varimā́ṇam asmai | áthāsmábhyaṃ savitar vā́ryāṇi divódiva ā́ suvā bhū́ri paśváḥ ||3||"
  },
  {
    "book": "7",
    "hymn": "14",
    "verse": "4",
    "text_sa": "dámūnā deváḥ savitā́ váreṇyo dádhad rátnaṃ pitŕ̥bhya ā́yūṃṣi | píbāt sómaṃ mamádad enam iṣṭé párijmā cit kramate asya dhármaṇi ||4||"
  },
  {
    "book": "7",
    "hymn": "15",
    "verse": "1",
    "text_sa": "tā́ṃ savitaḥ satyásavāṃ sucitrā́m ā́háṃ vr̥ṇe sumatíṃ viśvávārām | yā́m asya káṇvo áduhat prápīnāṃ sahásradhārāṃ mahiṣó bhágāya ||1||"
  },
  {
    "book": "7",
    "hymn": "16",
    "verse": "1",
    "text_sa": "bŕ̥haspate sávitar vardháyainaṃ jyotáyainaṃ mahaté sáubhagāya | sáṃśitaṃ cit saṃtaráṃ sáṃ śiśādhi víśva enam ánu madantu devā́ḥ ||1||"
  },
  {
    "book": "7",
    "hymn": "17",
    "verse": "1",
    "text_sa": "dhātā́ dadhātu no rayím ī́śāno jágatas pátiḥ | sá naḥ pūrṇéna yachatu ||1||"
  },
  {
    "book": "7",
    "hymn": "17",
    "verse": "2",
    "text_sa": "dhātā́ dadhātu dāśúṣe prā́cīṃ jīvā́tum ákṣitām | vayám devásya dhīmahi sumatíṃ viśvárādhasaḥ ||2||"
  },
  {
    "book": "7",
    "hymn": "17",
    "verse": "3",
    "text_sa": "dhātā́ víśvā vā́ryā dadhātu prajā́kāmāya dāśúṣe duroṇé | tásmai devā́ amŕ̥taṃ sáṃ vyayantu víśve devā́ áditiḥ sajóṣāḥ ||3||"
  },
  {
    "book": "7",
    "hymn": "17",
    "verse": "4",
    "text_sa": "dhātā́ rātíḥ savitédáṃ juṣantāṃ prajā́patir nidhípatir no agníḥ | tváṣṭā víṣṇuḥ prajáyā saṃrarāṇó yájamānāya dráviṇaṃ dadhātu ||4||"
  },
  {
    "book": "7",
    "hymn": "18",
    "verse": "1",
    "text_sa": "prá nabhasva pr̥thivi bhinddhī̀dáṃ divyáṃ nábhaḥ | udnó divyásya no dhātar ī́śāno ví ṣyā dŕ̥tim ||1||"
  },
  {
    "book": "7",
    "hymn": "18",
    "verse": "2",
    "text_sa": "ná ghráṃs tatāpa ná himó jaghāna prá nabhatāṃ pr̥thivī́ jīrádānuḥ | ā́paś cid asmai ghr̥tám ít kṣaranti yátra sómaḥ sádam ít tátra bhadrám ||2||"
  },
  {
    "book": "7",
    "hymn": "19",
    "verse": "1",
    "text_sa": "prajā́patir janayati prajā́ imā́ dhātā́ dadhātu sumanasyámānaḥ | saṃjānānā́ḥ sáṃmanasaḥ sáyonayo máyi puṣṭáṃ puṣṭapátir dadhātu ||1||"
  },
  {
    "book": "7",
    "hymn": "20",
    "verse": "1",
    "text_sa": "ánv adyá nó 'numatir yajñáṃ devéṣu manyatām | agníś ca havyavā́hano bhávatāṃ dāśúṣe máma ||1||"
  },
  {
    "book": "7",
    "hymn": "20",
    "verse": "2",
    "text_sa": "ánv íd anumate tváṃ máṃsase śáṃ ca nas kr̥dhi | júṣásva havyám ā́hutaṃ prajā́ṃ devi rarāsva naḥ ||2||"
  },
  {
    "book": "7",
    "hymn": "20",
    "verse": "3",
    "text_sa": "ánu manyatām anumányamānaḥ prajā́vantaṃ rayím ákṣīyamāṇam | tásya vayáṃ héḍasi mā́pi bhūma sumr̥ḍīké asya sumatáu syāma ||3||"
  },
  {
    "book": "7",
    "hymn": "20",
    "verse": "4",
    "text_sa": "yát te nā́ma suhávaṃ supraṇīté 'numate ánumataṃ sudā́nu | ténā no yajñáṃ pipr̥hi viśvavāre rayíṃ no dhehi subhage suvī́ram ||4||"
  },
  {
    "book": "7",
    "hymn": "20",
    "verse": "5",
    "text_sa": "émáṃ yajñám ánumatir jagāma sukṣetrátāyai suvīrátāyai sújātam | bhadrā́ hy àsyāḥ prámatir babhū́va sémám yajñám avatu devágopā ||5||"
  },
  {
    "book": "7",
    "hymn": "20",
    "verse": "6",
    "text_sa": "ánumatiḥ sárvam idáṃ babhūva yát tíṣṭhati cárati yád u ca víśvam éjati | tásyās te devi sumatáu syāmā́numate ánu hí máṃsase naḥ ||6||"
  },
  {
    "book": "7",
    "hymn": "21",
    "verse": "1",
    "text_sa": "saméta víśve vácasā pátiṃ divá éko vibhū́r átithir jánānām | sá pūrvyó nū́tanam āvívāsat táṃ vartanír ánu vāvr̥ta ékam ít purú ||1||"
  },
  {
    "book": "7",
    "hymn": "22",
    "verse": "1",
    "text_sa": "ayáṃ sahásram ā́ no dr̥śé kavīnā́ṃ matír jyótir vídharmaṇi ||1||"
  },
  {
    "book": "7",
    "hymn": "22",
    "verse": "2",
    "text_sa": "bradhnáḥ samī́cīr uṣásaḥ sám airayan | arepásaḥ sácetasaḥ svásare manyumáttamāś cité góḥ ||2||"
  },
  {
    "book": "7",
    "hymn": "23",
    "verse": "1",
    "text_sa": "dáuṣvapnyam dáurjīvityaṃ rákṣo abhvàm arāyyàḥ | durṇā́mnīḥ sárvā durvā́cas tā́ asmán nāśayāmasi ||1||"
  },
  {
    "book": "7",
    "hymn": "24",
    "verse": "1",
    "text_sa": "yán na índro ákhanad yád agnír víśve devā́ marúto yát svarkā́ḥ | tád asmábhyaṃ savitā́ satyádharmā prajā́patir ánumatir ní yachāt ||1||"
  },
  {
    "book": "7",
    "hymn": "25",
    "verse": "1",
    "text_sa": "yáyor ójasā skabhitā́ rájāṃsi yáu vīryáir vīrátamā śáviṣṭhā | yáu pátyete ápratītau sáhobhir víṣṇum agan váruṇaṃ pūrváhūtiḥ ||1||"
  },
  {
    "book": "7",
    "hymn": "25",
    "verse": "2",
    "text_sa": "yásyedáṃ pradíśi yád virócate prá cā́nati ví ca cáṣṭe śácībhiḥ | purā́ devásya dhármaṇā sáhobhir víṣṇum agan váruṇaṃ pūrváhūtiḥ ||2||"
  },
  {
    "book": "7",
    "hymn": "26",
    "verse": "1",
    "text_sa": "víṣṇor nú kaṃ prā́ vocaṃ vīryā̀ṇi yáḥ pā́rthivāni vimamé rájāṃsi | yó áskabhāyad úttaraṃ sadhásthaṃ vicakramāṇás tredhórugāyáḥ ||1||"
  },
  {
    "book": "7",
    "hymn": "26",
    "verse": "2",
    "text_sa": "prá tád víṣṇu stavate vīryā̀ṇi mr̥gó ná bhīmáḥ kucaró giriṣṭhā́ḥ | parāváta ā́ jagamyāt párasyāḥ ||2||"
  },
  {
    "book": "7",
    "hymn": "26",
    "verse": "3",
    "text_sa": "yásyorúṣu triṣú vikrámaneṣv adhikṣiyánti bhúvanāni víśvā | urú viṣṇo ví kramasvorú kṣáyāya nas kr̥dhi | ghr̥tám ghr̥tayone piba prápra yajñápatiṃ tira ||3||"
  },
  {
    "book": "7",
    "hymn": "26",
    "verse": "4",
    "text_sa": "idáṃ víṣṇur ví cakrame tredhā́ ní dadhe padā́ | sámūḍham asya paṃsuré ||4||"
  },
  {
    "book": "7",
    "hymn": "26",
    "verse": "5",
    "text_sa": "trī́ṇi padā́ ví cakrame víṣṇur gopā́ ádābhyaḥ | itó dhármāṇi dhāráyan ||5||"
  },
  {
    "book": "7",
    "hymn": "26",
    "verse": "6",
    "text_sa": "víṣṇoḥ kármāṇi paśyata yáto vratā́ni paspaśé | índrasya yújyaḥ sákhā ||6||"
  },
  {
    "book": "7",
    "hymn": "26",
    "verse": "7",
    "text_sa": "tád víṣṇoḥ paramáṃ padáṃ sádā paśyanti sūráyaḥ | divī́va cákṣur ā́tatam ||7||"
  },
  {
    "book": "7",
    "hymn": "26",
    "verse": "8",
    "text_sa": "divó viṣṇa utá pr̥thivyā́ mahó viṣṇa urór antárikṣāt | hástau pr̥ṇasva bahúbhir vasavyáir āpráyacha dákṣiṇād ótá savyā́t ||8||"
  },
  {
    "book": "7",
    "hymn": "27",
    "verse": "1",
    "text_sa": "íḍaivā́smā́m̐ ánu vastāṃ vraténa yásyāḥ padé punáte devayántaḥ | ghr̥tápadī śákvarī sómapr̥ṣṭhópa yajñám asthita vaiśvadevī́ ||1||"
  },
  {
    "book": "7",
    "hymn": "28",
    "verse": "1",
    "text_sa": "vedáḥ svastír drughaṇáḥ svastíḥ paraśúr védiḥ paraśúr naḥ svastí | haviṣkŕ̥to yajñiyā yajñákāmās te devā́so yajñám imáṃ juṣantām ||1||"
  },
  {
    "book": "7",
    "hymn": "29",
    "verse": "1",
    "text_sa": "ágnāviṣṇū máhi tád vāṃ mahitvám pāthó ghr̥tásya gúhyasya nā́ma | dámedame saptá rátnā dádhānau práti vāṃ jihvā́ ghr̥tám ā́ caraṇyāt ||1||"
  },
  {
    "book": "7",
    "hymn": "29",
    "verse": "2",
    "text_sa": "ágnāviṣṇū máhi dhā́ma priyám vāṃ vīthó ghr̥tásya gúhyā juṣāṇáu | dámedame suṣṭutyā́ vāvr̥dhānáu práti vāṃ jihvā́ ghr̥tám úc caraṇyāt ||2||"
  },
  {
    "book": "7",
    "hymn": "30",
    "verse": "1",
    "text_sa": "svā́ktaṃ me dyā́vāpr̥thivī́ svā́ktaṃ mitró akar ayám | svā́ktaṃ me bráhmaṇas pátiḥ svā́ktaṃ savitā́ karat ||1||"
  },
  {
    "book": "7",
    "hymn": "31",
    "verse": "1",
    "text_sa": "índrotíbhir bahulā́bhir no adyá yāvacchreṣṭhā́bhir maghavan chūra jinva | yó no dvéṣṭy ádhara sás padīṣṭa yám u dviṣmás tám u prāṇó jahātu ||1||"
  },
  {
    "book": "7",
    "hymn": "32",
    "verse": "1",
    "text_sa": "úpa priyáṃ pánipnatam yúvānam āhutīvŕ̥dham | áganma bíbhrato námo dīrghám ā́yuḥ kr̥ṇotu me ||1||"
  },
  {
    "book": "7",
    "hymn": "33",
    "verse": "1",
    "text_sa": "sáṃ mā siñcantu marútaḥ sáṃ pūṣā́ sáṃ bŕ̥haspátiḥ | sáṃ māyám agníḥ siñcatu prajáyā ca dhánena ca dīrghám ā́yuḥ kr̥ṇotu me ||1||"
  },
  {
    "book": "7",
    "hymn": "34",
    "verse": "1",
    "text_sa": "ágne jātā́n prá ṇudā me sapátnān práty ájātān jātavedo nudasva | adhaspadáṃ kr̥ṇuṣva yé pr̥tanyávó 'nāgasas té vayám áditaye syāma ||1||"
  },
  {
    "book": "7",
    "hymn": "35",
    "verse": "1",
    "text_sa": "prā́nyā́nt sapátnānt sáhasā sáhasva práty ájātān jātavedo nudasva | idáṃ rāṣṭráṃ pipr̥hi sáubhagāya víśva enam ánu madantu devā́ḥ ||1||"
  },
  {
    "book": "7",
    "hymn": "35",
    "verse": "2",
    "text_sa": "imā́ yā́s te śatáṃ hirā́ḥ sahásraṃ dhamánīr utá | tā́sāṃ te sárvāsām ahám áśmanā bílam ápy adhām ||2||"
  },
  {
    "book": "7",
    "hymn": "35",
    "verse": "3",
    "text_sa": "páraṃ yóner ávaraṃ te kr̥ṇomi mā́ tvā prajā́bhí bhūn mótá sū́tuḥ | asvàṃ tvā́prajasaṃ kr̥ṇomy áśmānaṃ te apidhā́nam kr̥ṇomi ||3||"
  },
  {
    "book": "7",
    "hymn": "36",
    "verse": "1",
    "text_sa": "akṣyàu nau mádhusaṃkāśe ánīkam nau samáñjanam | antáḥ kr̥ṣṇuṣva mā́ṃ hr̥dí mána ín nau sahā́sati ||1||"
  },
  {
    "book": "7",
    "hymn": "37",
    "verse": "1",
    "text_sa": "abhí tvā mánujātena dádhāmi máma vā́sasā | yā́thā́ 'so máma kévalo nā́nyā́sāṃ kīrtáyāś caná ||1||"
  },
  {
    "book": "7",
    "hymn": "38",
    "verse": "1",
    "text_sa": "idám khanāmi bheṣajáṃ māṃpaśyám abhirorudám | parāyató nivártanam āyatáḥ pratinándanam ||1||"
  },
  {
    "book": "7",
    "hymn": "38",
    "verse": "2",
    "text_sa": "yénā nicakrá āsurī́ndraṃ devébhyas pári | ténā ní kurve tvā́m aháṃ yáthā té 'sāni súpriyā ||2||"
  },
  {
    "book": "7",
    "hymn": "38",
    "verse": "3",
    "text_sa": "pratī́cī sómam asi pratī́cī utá sū́ryam | pratī́cī víśvān devā́n tā́ṃ tvāchā́vadāmasi ||3||"
  },
  {
    "book": "7",
    "hymn": "38",
    "verse": "4",
    "text_sa": "aháṃ vadāmi nét tváṃ sabhā́yām áha tváṃ váda | máméd ásas tváṃ kévalo nā́nyā́sāṃ kīrtáyāś caná ||4||"
  },
  {
    "book": "7",
    "hymn": "38",
    "verse": "5",
    "text_sa": "yádi vā́si tirojanáṃ yádi vā nadyàs tiráḥi | iyáṃ ha máhyaṃ tvā́m óṣadhir baddhvéva nyā́nayat ||5||"
  },
  {
    "book": "7",
    "hymn": "39",
    "verse": "1",
    "text_sa": "divyáṃ suparṇáṃ payasáṃ br̥hántam apā́ṃ gárbhaṃ vr̥ṣabhám óṣadhīnām | abhīpató vr̥ṣṭyā́ tarpáyantam ā́ no goṣṭhé rayiṣṭhā́ṃ sthāpayāti ||1||"
  },
  {
    "book": "7",
    "hymn": "40",
    "verse": "1",
    "text_sa": "yásya vratáṃ paśávo yánti sárve yásya vratá upatiṣṭhanta ā́paḥ | yásya vraté puṣṭapátir níviṣṭas táṃ sárasvantam ávase havāmahe ||1||"
  },
  {
    "book": "7",
    "hymn": "40",
    "verse": "2",
    "text_sa": "ā́ pratyáñcaṃ dāśúṣe dāśváṃsaṃ sárasvantaṃ puṣṭapátiṃ rayiṣṭhā́m | rāyás póṣaṃ śravasyúṃ vásānā ihá sádanaṃ rayīṇā́m ||2||"
  },
  {
    "book": "7",
    "hymn": "41",
    "verse": "1",
    "text_sa": "áti dhánvāny áty apás tatarda śyenó nr̥cákṣā avasānadarśáḥ | táran víśvāny ávarā rájaṃsī́ndreṇa sákhyā śivá ā́ jagamyāt ||1||"
  },
  {
    "book": "7",
    "hymn": "41",
    "verse": "2",
    "text_sa": "śyenó nr̥cákṣā divyáḥ suparṇáḥ sahásrapāc chatáyonir vayodhā́ḥ | sá no ní yachād vásu yát párābhr̥tam asmā́kam astu pitŕ̥ṣu svadhā́vat ||2||"
  },
  {
    "book": "7",
    "hymn": "42",
    "verse": "1",
    "text_sa": "sómārudrā ví vr̥hataṃ viṣūcīm ámīvā yā́ no gáyam āvivéśa | bā́dhethāṃ dūráṃ nírr̥tim parācáiḥ kr̥táṃ cid énaḥ prá mumuktam asmát ||1||"
  },
  {
    "book": "7",
    "hymn": "42",
    "verse": "2",
    "text_sa": "sómārudrā yuvám etā́ny asmád víśvā tanū́ṣu bheṣajā́ni dhattam | áva syataṃ muñcátaṃ yán no ásat tanū́ṣu baddháṃ kr̥tám éno asmát ||2||"
  },
  {
    "book": "7",
    "hymn": "43",
    "verse": "1",
    "text_sa": "śivā́s ta ékā áśivās ta ékāḥ sárvā bibharṣi sumanasyámānaḥ | tisró vā́co níhitā antár asmín tā́sām ékā ví papātā́nu ghóṣam ||1||"
  },
  {
    "book": "7",
    "hymn": "44",
    "verse": "1",
    "text_sa": "ubhā́ jigyathur ná párā jayethe ná párā jigye kataráś canáinayoḥ | índraś ca viṣṇo yád ápaspr̥dhethāṃ tredhā́ sahásraṃ ví tád airayethām ||1||"
  },
  {
    "book": "7",
    "hymn": "45",
    "verse": "1",
    "text_sa": "jánād viśvajanī́nāt sindhutás páry ā́bhr̥tam | dūrā́t tvā manya údbhr̥tam īrṣyā́yā nā́ma bheṣajám ||1||"
  },
  {
    "book": "7",
    "hymn": "45",
    "verse": "2",
    "text_sa": "agnér ivāsya dáhato dāvásya dáhataḥ pŕ̥thak | etā́m etásyerṣyā́m udrā́gním iva śamaya ||1||"
  },
  {
    "book": "7",
    "hymn": "46",
    "verse": "1",
    "text_sa": "sínīvāli pŕ̥thuṣṭuke yā́ devā́nām ási svásā | juṣásva havyám ā́hutaṃ prajā́ṃ devi didiḍḍhi naḥ ||1||"
  },
  {
    "book": "7",
    "hymn": "46",
    "verse": "2",
    "text_sa": "yā́ subāhúḥ svaṅguríḥ suṣū́mā bahusū́varī | tásyai viśpátnyai havíḥ sinīvālyái juhotana ||2||"
  },
  {
    "book": "7",
    "hymn": "46",
    "verse": "3",
    "text_sa": "yā́ viśpátnī́ndram ási pratī́cī sahásrastukābhiyántī devī́ | víṣṇoḥ patni túbhyaṃ rātā́ havī́ṃṣi pátiṃ devi rā́dhase codayasva ||3||"
  },
  {
    "book": "7",
    "hymn": "47",
    "verse": "1",
    "text_sa": "kuhū́ṃ devī́ṃ sukŕ̥taṃ vidmanā́pasam asmín yajñé suhávā johavīmi | sā́ no rayíṃ viśvávāraṃ ní yachād dádātu vīrám śatádāyam ukthyàm ||1||"
  },
  {
    "book": "7",
    "hymn": "47",
    "verse": "2",
    "text_sa": "kuhū́r devā́nām amŕ̥tasya pátnī hávyā no asya havíṣo juṣeta | śr̥notu yajñám uśatī́ no adyá rāyás póṣaṃ cikitúṣī dadhātu ||2||"
  },
  {
    "book": "7",
    "hymn": "48",
    "verse": "1",
    "text_sa": "rākā́m aháṃ suhávā suṣṭutī́ huve śr̥ṇótu naḥ subhágā bódhatu tmánā | sī́vyatv ápaḥ sūcyā́chidyamānayā dádātu vīráṃ śatádāyam ukthyàm ||1||"
  },
  {
    "book": "7",
    "hymn": "48",
    "verse": "2",
    "text_sa": "yā́s te rāke sumatáyaḥ supéśaso yā́bhir dádāsi dāśúṣe vásūni | tā́bhir no adyá sumánā upā́gahi sahasrāpoṣám subhage rárāṇā ||2||"
  },
  {
    "book": "7",
    "hymn": "49",
    "verse": "1",
    "text_sa": "devā́nāṃ pátnīr uśatī́r avantu naḥ prā́vantu nas tujáye vā́jasātaye | yā́ḥ pā́rthivāso yā́ apā́m ápi vraté tā́ no devīḥ suhávāḥ śárma yachantu ||1||"
  },
  {
    "book": "7",
    "hymn": "49",
    "verse": "2",
    "text_sa": "utá gnā́ vyantu devápatnīr indrāṇy àgnā́yy aśvínī rā́ṭ | ā́ ródasī varunānī́ śr̥ṇotu vyántu devī́r yá r̥túr jánīnām ||2||"
  },
  {
    "book": "7",
    "hymn": "50",
    "verse": "1",
    "text_sa": "yáthā vr̥kṣám aśánir viśvā́hā hánty apratí | evā́hám adyá kitavā́n akṣáir badhyāsam apratí ||1||"
  },
  {
    "book": "7",
    "hymn": "50",
    "verse": "2",
    "text_sa": "turā́ṇām áturāṇāṃ viśā́m ávarjuṣīṇām | samáitu viśváto bhágo antarhastáṃ kr̥táṃ máma ||2||"
  },
  {
    "book": "7",
    "hymn": "50",
    "verse": "3",
    "text_sa": "ī́ḍe agníṃ svā́vasuṃ námobhir ihá prasaktó ví cayat kr̥táṃ naḥ | ráthair iva prá bhare vājáyadbhiḥ pradakṣiṇáṃ marútāṃ stómam r̥dhyām ||3||"
  },
  {
    "book": "7",
    "hymn": "50",
    "verse": "4",
    "text_sa": "vayáṃ jayema tváyā yujā́ vŕ̥tam asmā́kam áṃśam úd ava bhárebhare | asmábhyam indra várīyaḥ sugáṃ kr̥dhi prá śátrūṇāṃ maghavan vŕ̥ṣṇyā ruja ||4||"
  },
  {
    "book": "7",
    "hymn": "50",
    "verse": "5",
    "text_sa": "ájaiṣaṃ tvā sáṃlikhitam ájaiṣam utá saṃrúdham | áviṃ vŕ̥ko yáthā máthad evā́ mathnāmi te kr̥tám ||5||"
  },
  {
    "book": "7",
    "hymn": "50",
    "verse": "6",
    "text_sa": "utá prahā́m átidīvā jayati kr̥tám iva śvaghnī́ ví cinoti kālé | yó devákāmo ná dhánam ruṇáddhi sám ít táṃ rāyáḥ sr̥jati svadhā́bhiḥ ||6||"
  },
  {
    "book": "7",
    "hymn": "50",
    "verse": "7",
    "text_sa": "góbhiṣ ṭaremā́matiṃ durévāṃ yávena vā kṣúdhaṃ puruhūta víśve | vayáṃ rā́jasu prathamā́ dhánāny áriṣṭāso vr̥janī́bhir jayema ||7||"
  },
  {
    "book": "7",
    "hymn": "50",
    "verse": "8",
    "text_sa": "kr̥táṃ me dákṣiṇe háste jayó me savyá ā́hitaḥ | gojíd bhūyāsam aśvajíd dhanaṃjayó hiraṇyajít ||8||"
  },
  {
    "book": "7",
    "hymn": "50",
    "verse": "9",
    "text_sa": "ákṣāḥ phálavatīm dyúvaṃ dattá gā́ṃ kṣīríṇīm iva | sáṃ mā kr̥tásya dhā́rayā dhánuḥ snā́vneva nahyata ||9||"
  },
  {
    "book": "7",
    "hymn": "51",
    "verse": "1",
    "text_sa": "bŕ̥haspátir naḥ pári pātu paścā́d utóttarasmād ádharād aghayóḥ | índraḥ purástād utá madhyató naḥ sákhā sákhibhyo várīyaḥ kr̥ṇotu ||1||"
  },
  {
    "book": "7",
    "hymn": "52",
    "verse": "1",
    "text_sa": "saṃjñā́naṃ naḥ svébhiḥ saṃjñā́nam áraṇebhiḥ | saṃjñā́nam aśvinā yuvám ihā́smā́su ní yachatam ||1||"
  },
  {
    "book": "7",
    "hymn": "52",
    "verse": "2",
    "text_sa": "sáṃ jānāmahai mánasā sáṃ cikitvā́ mā́ yuṣmahi mánasā dáivyena | mā́ ghóṣā út sthur bahulé vinírhate méṣuḥ paptad índrasyā́hany ā́gate ||2||"
  },
  {
    "book": "7",
    "hymn": "53",
    "verse": "1",
    "text_sa": "amutrabhū́yād ádhi yád yamásya bŕ̥haspate abhíśaster ámuñcaḥ | práty auhatām aśvínā mr̥tyúm asmád devā́nām agne bhiṣájā śácībhiḥ ||1||"
  },
  {
    "book": "7",
    "hymn": "53",
    "verse": "2",
    "text_sa": "sáṃ krāmataṃ mā́ jahītaṃ śárīraṃ prāṇāpānáu te sayújāv ihá stām | śatáṃ jīva śarádo várdhamāno 'gníṣ ṭe gopā́ adhipā́ vásiṣṭhaḥ ||2||"
  },
  {
    "book": "7",
    "hymn": "53",
    "verse": "3",
    "text_sa": "ā́yur yát te átihitaṃ parācáir apānáḥ prāṇáḥ púnar ā́ tā́v itām | agníṣ ṭád ā́hār nírr̥ter upásthāt tád ātmáni púnar ā́ veśayāmi te ||3||"
  },
  {
    "book": "7",
    "hymn": "53",
    "verse": "4",
    "text_sa": "mémáṃ prāṇó hāsīn mó apānó 'vahā́ya párā gāt | saptarṣíbhya enaṃ pári dadāmi té enaṃ svastí jaráse vahantu ||4||"
  },
  {
    "book": "7",
    "hymn": "53",
    "verse": "5",
    "text_sa": "prá viṣataṃ prāṇāpānāv anaḍvā́hāv iva vrajám | ayáṃ jarimnáḥ śevadhír áriṣṭa ihá vardhatām ||5||"
  },
  {
    "book": "7",
    "hymn": "53",
    "verse": "6",
    "text_sa": "ā́ te prāṇáṃ suvāmasi párā yákṣmaṃ suvāmi te | ā́yur no viśváto dadhad ayám agnír váreṇyaḥ ||6||"
  },
  {
    "book": "7",
    "hymn": "53",
    "verse": "7",
    "text_sa": "úd vayáṃ támasas pári róhanto nā́kam uttamám | deváṃ devatrā́ sū́ryam áganma jyótir uttamám ||7||"
  },
  {
    "book": "7",
    "hymn": "54",
    "verse": "1",
    "text_sa": "ŕ̥caṃ sā́ma yajāmahe yā́bhyāṃ kármāṇi kurváte | eté sádasi rājato yajñáṃ devéṣu yachataḥ ||1||"
  },
  {
    "book": "7",
    "hymn": "54",
    "verse": "2",
    "text_sa": "ŕ̥caṃ sā́ma yád áprākṣaṃ havír ójo yájur bálam | eṣá mā tásmān mā́ hiṃsīd védaḥ pr̥ṣṭáḥ śacīpate ||1||"
  },
  {
    "book": "7",
    "hymn": "55",
    "verse": "1",
    "text_sa": "yé te pánthāno 'va divó yébhir víśvam áirayaḥ | tébhiḥ sumnayā́ dhehi no vaso ||2||"
  },
  {
    "book": "7",
    "hymn": "56",
    "verse": "1",
    "text_sa": "tíraścirājer asitā́t pŕ̥dākoḥ pári sáṃbhr̥tam | tát kaṅkáparvaṇo viṣám iyáṃ vīrúd anīnaśat ||1||"
  },
  {
    "book": "7",
    "hymn": "56",
    "verse": "2",
    "text_sa": "iyáṃ vīrún mádhujātā madhuścún madhulā́ madhū́ḥ | sā́ víhrutasya bheṣajy átho maśakajámbhanī ||2||"
  },
  {
    "book": "7",
    "hymn": "56",
    "verse": "3",
    "text_sa": "yáto daṣṭáṃ yáto dhītáṃ tátas te nír hvayāmasi | arbhásya tr̥pradaṃśíno maśákasyārasáṃ viṣám ||3||"
  },
  {
    "book": "7",
    "hymn": "56",
    "verse": "4",
    "text_sa": "ayáṃ yó vakró víparur vyàṅgo múkhāni vakrā́ vr̥jinā́ kr̥ṇóṣi | tā́ni tváṃ brahmaṇas pate iṣī́kām iva sáṃ namaḥ ||4||"
  },
  {
    "book": "7",
    "hymn": "56",
    "verse": "5",
    "text_sa": "arasásya śarkóṭasya nīcī́nasyopasárpataḥ | viṣáṃ hy àsyā́diṣy átho enam ajījabham ||5||"
  },
  {
    "book": "7",
    "hymn": "56",
    "verse": "6",
    "text_sa": "ná te bāhvór bálam asti ná śīrṣé nótá madhyatáḥ | átha kíṃ pāpáyā 'muyā́ púche bibharṣy arbhakám ||6||"
  },
  {
    "book": "7",
    "hymn": "56",
    "verse": "7",
    "text_sa": "adánti tvā pipī́likā ví vr̥ścanti mayūryàḥ | sárve bhala bravātha śā́rkoṭam arasáṃ viṣám ||7||"
  },
  {
    "book": "7",
    "hymn": "56",
    "verse": "8",
    "text_sa": "yá ubhā́bhyāṃ prahárasi púchena cāsyèna ca | āsyè ná te viṣáṃ kím u te puchadhā́v asat ||8||"
  },
  {
    "book": "7",
    "hymn": "57",
    "verse": "1",
    "text_sa": "yád āśásā vádato me vicukṣubhé yád yā́camānasya cárato jánām̐ ánu | yád ātmáni tanvò me víriṣṭaṃ sárasvatī tád ā́ pr̥ṇad ghr̥téna ||1||"
  },
  {
    "book": "7",
    "hymn": "57",
    "verse": "2",
    "text_sa": "saptá kṣaranti síśave marútvate pitré putrā́so ápy avīvr̥tann r̥tā́ni | ubhé íd asyobhé asya rājata ubhé yatete ubhé asya puṣyataḥ ||2||"
  },
  {
    "book": "7",
    "hymn": "58",
    "verse": "1",
    "text_sa": "índrāvaruṇā sutapāv imáṃ sutáṃ sómaṃ pibataṃ mádyaṃ dhr̥tavratau | yuvó rátho adhvaró devávītaye práti svásaram úpa yātu pītáye ||1||"
  },
  {
    "book": "7",
    "hymn": "58",
    "verse": "2",
    "text_sa": "índrāvaruṇā madhumattamasya vŕ̥ṣṇaḥ sómasya vr̥ṣaṇā́ vr̥ṣethām | idáṃ vām ándhaḥ páriṣiktam āsádyāsmín barhíṣi mādayethām ||2||"
  },
  {
    "book": "7",
    "hymn": "59",
    "verse": "1",
    "text_sa": "yó naḥ śapād áśapataḥ śápato yáś ca naḥ śápāt | vr̥kṣá iva vidyútā hatá ā́ mū́lād ánu śuṣyatu ||1||"
  },
  {
    "book": "7",
    "hymn": "60",
    "verse": "1",
    "text_sa": "ū́rjaṃ bíbhrad vasuvániḥ sumedhā́ ághoreṇa cákṣuṣā mitríyeṇa | gr̥hā́n áimi sumánā vándamāno rámadhvam mā́ bibhīta mát ||1||"
  },
  {
    "book": "7",
    "hymn": "60",
    "verse": "2",
    "text_sa": "imé gr̥hā́ mayobhúva ū́rjasvantaḥ páyasvantaḥ | pūrṇā́ vāména tíṣṭhantas té no jānantv āyatáḥ ||2||"
  },
  {
    "book": "7",
    "hymn": "60",
    "verse": "3",
    "text_sa": "yéṣām adhyéti pravásan yéṣu saumanasó bahúḥ | gr̥hā́n úpa hvayāmahe té no jānantv āyatáḥ ||3||"
  },
  {
    "book": "7",
    "hymn": "60",
    "verse": "4",
    "text_sa": "úpahūtā bhū́ridhanāḥ sákhāyaḥ svādúsaṃmudaḥ | akṣudhyā́ atr̥ṣyā́ sta gŕ̥hā mā́smád bibhītana ||4||"
  },
  {
    "book": "7",
    "hymn": "60",
    "verse": "5",
    "text_sa": "úpahūtā ihá gā́va úpahūtā ajāváyaḥ | átho ánnasya kīlā́la úpahūto gr̥héṣu ||5||"
  },
  {
    "book": "7",
    "hymn": "60",
    "verse": "6",
    "text_sa": "sūnŕ̥tāvantaḥ subhágā írāvanto hasāmudā́ḥ | atr̥ṣyā́ akṣudhyā́ sta gŕ̥hā mā́smád bibhītana ||6||"
  },
  {
    "book": "7",
    "hymn": "60",
    "verse": "7",
    "text_sa": "iháiva sta mā́nu gāta víśvā rūpā́ṇi puṣyata | áiṣyāmi bhadréṇā sahá bhū́yāṃso bhavatā máyā ||7||"
  },
  {
    "book": "7",
    "hymn": "61",
    "verse": "1",
    "text_sa": "yád agne tápasā tápa upatapyā́mahe tápaḥ | priyā́ḥ śrutásya bhūyāsmā́yuṣmantaḥ sumedhásaḥ ||1||"
  },
  {
    "book": "7",
    "hymn": "61",
    "verse": "2",
    "text_sa": "ágne tápas tapyāmaha úpa tapyāmahe tápaḥ | śrutā́ni śr̥ṇvántaḥ vayám ā́yuṣmantaḥ sumedhásaḥ ||2||"
  },
  {
    "book": "7",
    "hymn": "62",
    "verse": "1",
    "text_sa": "ayám agníḥ sátpatir vr̥ddhávr̥ṣṇo rathī́va pattī́n ajayat puróhitaḥ | nā́bhā pr̥thivyā́ṃ níhito dávidyutad adhaspadáṃ kr̥ṇutāṃ yé pr̥tanyávaḥ ||1||"
  },
  {
    "book": "7",
    "hymn": "63",
    "verse": "1",
    "text_sa": "pr̥tanājítaṃ sáhamānam agním ukthyáir havāmahe paramā́t sadhásthāt | sá naḥ parṣad áti durgā́ṇi víśvā kṣā́mad devó 'ti duritā́ny agníḥ ||1||"
  },
  {
    "book": "7",
    "hymn": "64",
    "verse": "1",
    "text_sa": "idáṃ yát kr̥ṣṇáḥ śakúnir abhiniṣpátann ápīpatat | ā́po mā tásmāt sárvasmād duritā́t pāntv áṃhasaḥ ||1||"
  },
  {
    "book": "7",
    "hymn": "64",
    "verse": "2",
    "text_sa": "idáṃ yát kr̥ṣṇáḥ śakúnir avā́mr̥kṣan nirr̥te te múkhena | agnír mā tásmād énaso gā́rhapatyaḥ prá muñcatu ||2||"
  },
  {
    "book": "7",
    "hymn": "65",
    "verse": "1",
    "text_sa": "pratīcī́naphalo hí tvám ápāmārga ruróhitha | sárvān mác chapáthām ádhi várīyo yavayā itáḥ ||1||"
  },
  {
    "book": "7",
    "hymn": "65",
    "verse": "2",
    "text_sa": "yád duṣkr̥táṃ yác chámalaṃ yád vā cerima pāpáyā | tváyā tád viśvatomukhā́pāmārgā́pa mr̥jmahe ||2||"
  },
  {
    "book": "7",
    "hymn": "65",
    "verse": "3",
    "text_sa": "śyāvádatā kunakhínā baṇḍéna yát sahā́simá | ápāmārga tváyā vayáṃ sárvaṃ tád ápa mr̥jmahe ||3||"
  },
  {
    "book": "7",
    "hymn": "66",
    "verse": "1",
    "text_sa": "yády antárikṣe yádi vā́ta ā́sa yádi vr̥kṣéṣu yádi vólapeṣu | yád áśravan paśáva udyámānaṃ tád brā́hmaṇaṃ púnar asmā́n upáitu ||1||"
  },
  {
    "book": "7",
    "hymn": "67",
    "verse": "1",
    "text_sa": "púnar maitv indriyáṃ púnar ātmā́ dráviṇaṃ brā́hmaṇaṃ ca | púnar agnáyo dhíṣṇyā yathāsthāmá kalpayantām iháivá ||1||"
  },
  {
    "book": "7",
    "hymn": "68",
    "verse": "1",
    "text_sa": "sárasvati vratéṣu te divyéṣu devi dhā́masu | juṣásva havyám ā́hutaṃ prajā́m devi rarāsva naḥ ||1||"
  },
  {
    "book": "7",
    "hymn": "68",
    "verse": "2",
    "text_sa": "idáṃ te havyáṃ ghr̥távat sarasvatīdáṃ pitr̥̄ṇā́ṃ havír āsyàṃ yát | imā́ni ta uditā́ śámtamāni tébhir vayáṃ mádhumantaḥ syāma ||2||"
  },
  {
    "book": "7",
    "hymn": "68",
    "verse": "3",
    "text_sa": "śivā́ naḥ śáṃtamā bhava sumr̥ḍīkā́ sarasvati | mā́ te yuyoma saṃdŕ̥śaḥ ||1||"
  },
  {
    "book": "7",
    "hymn": "69",
    "verse": "1",
    "text_sa": "śáṃ no vā́to vātu śáṃ nas tapatu sū́ryaḥ | áhāni śáṃ bhavantu naḥ śáṃ rā́trī práti dhīyatāṃ | śáṃ uṣā́ no vy ùchatu ||1||"
  },
  {
    "book": "7",
    "hymn": "70",
    "verse": "1",
    "text_sa": "yát kíṃ cāsáu mánasā yác ca vācā́ yajñáir juhóti havíṣā yájuṣā | tán mr̥tyúnā nírr̥tiḥ saṃvidānā́ purā́ satyā́d ā́hutiṃ hantv asya ||1||"
  },
  {
    "book": "7",
    "hymn": "70",
    "verse": "2",
    "text_sa": "yātudhā́nā nírr̥tir ā́d u rákṣas té asya ghnantv ánr̥tena satyám | índreṣitā devā́ ā́jam asya mathnantu mā́ tát sáṃ pādi yád asáu juhóti ||2||"
  },
  {
    "book": "7",
    "hymn": "70",
    "verse": "3",
    "text_sa": "ajirādhirājáu śyenáu saṃpātínāv iva | ā́jyaṃ pr̥tanyató hatāṃ yó naḥ káścābhyaghāyáti ||3||"
  },
  {
    "book": "7",
    "hymn": "70",
    "verse": "4",
    "text_sa": "ápāñcau ta ubháu bāhū́ ápi nahyāmy āsyàm | agnér devásya manyúnā téna te 'vadhiṣaṃ havíḥ ||4||"
  },
  {
    "book": "7",
    "hymn": "70",
    "verse": "5",
    "text_sa": "ápi nahyāmi te bāhū́ ápi nahyāmy āsyàm | agnér ghorásya manyúnā téna 'vadhiṣaṃ havíḥ ||5||"
  },
  {
    "book": "7",
    "hymn": "71",
    "verse": "1",
    "text_sa": "pári tvāgne púraṃ vayáṃ vípraṃ sahasya dhīmahi | dhr̥ṣádvarṇaṃ divédive hantā́raṃ bhaṅgurā́vataḥ ||1||"
  },
  {
    "book": "7",
    "hymn": "72",
    "verse": "1",
    "text_sa": "út tiṣṭhatā́va paśyaténdrasya bhāgám r̥tvíyam | yádi śrātám juhótana yády áśrātaṃ mamáttana ||1||"
  },
  {
    "book": "7",
    "hymn": "72",
    "verse": "2",
    "text_sa": "śrātám havír ó ṣv ìndra prá yāhi jagā́ma sū́ro ádhvano ví mádhyam | pári tvāsate nidhíbhiḥ sákhāyaḥ kulapā́ ná vrājapatím cárantam ||2||"
  },
  {
    "book": "7",
    "hymn": "72",
    "verse": "3",
    "text_sa": "śrātáṃ manya ū́dhani śrātám agnáu súśr̥taṃ manye tád r̥táṃ návīyaḥ | mā́dhyandinasya sávanasya dadhnáḥ píbendra vajrin purukŕ̥j juṣāṇáḥ ||1||"
  },
  {
    "book": "7",
    "hymn": "73",
    "verse": "1",
    "text_sa": "sámiddho agnír vr̥ṣaṇā rathī́ divás taptó gharmó duhyate vām iṣé mádhu | vayáṃ hí vāṃ purudámāso aśvinā havāmahe sadhamā́deṣu kārávaḥ ||1||"
  },
  {
    "book": "7",
    "hymn": "73",
    "verse": "2",
    "text_sa": "sámiddho agnír aśvinā taptó vāṃ gharmá ā́ gatam | duhyánte nūnáṃ vr̥ṣaṇehá dhenávo dásrā mádanti vedhásaḥ ||2||"
  },
  {
    "book": "7",
    "hymn": "73",
    "verse": "3",
    "text_sa": "ivā́hākr̥taḥ śúcir devéṣu yajñó yó aśvínoś camasó devapā́naḥ | tám u víśve amŕ̥tāso juṣāṇā́ gandharvásya práty āsnā́ rihanti ||3||"
  },
  {
    "book": "7",
    "hymn": "73",
    "verse": "4",
    "text_sa": "yád usríyāsv ā́hutaṃ ghr̥táṃ páyo 'yáṃ sá vām aśvinā bhāgá ā́ gatam | mā́dhvī dhartārā vidathasya satpatī taptáṃ gharmáṃ pibatam diváḥ ||4||"
  },
  {
    "book": "7",
    "hymn": "73",
    "verse": "5",
    "text_sa": "taptó vāṃ gharmó nakṣatu sváhotā prá vām adhvaryúś caratu páyasvān | mádhor dugdhásyāśvinā tanā́yā vītáṃ pātáṃ páyasa usriyāyāḥ ||5||"
  },
  {
    "book": "7",
    "hymn": "73",
    "verse": "6",
    "text_sa": "úpa drava páyasā godhug oṣám ā́ gharmé siñca páya usríyāyāḥ | ví nā́kam akhyat savitā́ váreṇyo 'nuprayā́ṇam uṣáso ví rājati ||6||"
  },
  {
    "book": "7",
    "hymn": "73",
    "verse": "7",
    "text_sa": "úpa hvaye sudúghāṃ dhenúm etā́ṃ suhásto godhúg utá dohad enām | śréṣṭhaṃ saváṃ savitā́ sāviṣan no 'bhī́ddho gharmás tád u ṣú prá vocat ||7||"
  },
  {
    "book": "7",
    "hymn": "73",
    "verse": "8",
    "text_sa": "hiṅkr̥ṇvatī́ vasupátnī vásūnāṃ vatsám ichántī mánasā nyā́gan | duhā́m aśvíbhyāṃ páyo aghnyéyáṃ sā́ vardhatāṃ mahaté sáubhagāya ||8||"
  },
  {
    "book": "7",
    "hymn": "73",
    "verse": "9",
    "text_sa": "júṣṭo dámūnā átithir duroṇá imáṃ no yajñám úpa yāhi vidvā́n | víśvā agne abhiyújo vihátya śatrūyatā́m ā́ bharā bhójanāni ||9||"
  },
  {
    "book": "7",
    "hymn": "73",
    "verse": "10",
    "text_sa": "ágne śárdha mahaté sáubhagāya táva dyumnā́ny uttamā́ni santu | sáṃ jāspatyáṃ suyámam ā́ kr̥ṇuṣva śatrūyatā́m abhí tiṣṭhā máhāṃsi ||10||"
  },
  {
    "book": "7",
    "hymn": "73",
    "verse": "11",
    "text_sa": "sūyavasā́d bhágavatī hí bhūyā́ ádhā vayáṃ bhágavantaḥ syāma | addhí tŕ̥ṇam aghnye viśvadā́nīṃ piba śuddhám udakám ācárantī ||11||"
  },
  {
    "book": "7",
    "hymn": "74",
    "verse": "1",
    "text_sa": "apacítāṃ lóhinīnāṃ kr̥ṣṇā́ mātéti śuśruma | múner devásya mū́lena sárvā vidhyāmi tā́ ahám ||1||"
  },
  {
    "book": "7",
    "hymn": "74",
    "verse": "2",
    "text_sa": "vídhyāmy āsāṃ prathamā́ṃ vidhyāmi utá madhyamā́m | idáṃ jaghanyā̀m āsām ā́ chinadmi stúkām iva ||2||"
  },
  {
    "book": "7",
    "hymn": "74",
    "verse": "3",
    "text_sa": "tvāṣṭréṇāháṃ vácasā ví ta īrṣyā́m amīmadam | átho yó manyúṣ ṭe pate tám u te śamayāmasi ||3||"
  },
  {
    "book": "7",
    "hymn": "74",
    "verse": "4",
    "text_sa": "vraténa tváṃ vratapate sámakto viśvā́hā sumánā dīdihīhá | táṃ tvā vayáṃ jātavedaḥ sámiddhaṃ prajā́vanta úpa sadema sárve ||4||"
  },
  {
    "book": "7",
    "hymn": "75",
    "verse": "1",
    "text_sa": "prajā́vatīḥ sūyávase ruśántīḥ śuddhā́ apáḥ suprapāṇé píbantīḥ | mā́ va stená īśata mā́gháśaṃsaḥ pári vo rudrásya hetír vr̥ṇaktu ||1||"
  },
  {
    "book": "7",
    "hymn": "75",
    "verse": "2",
    "text_sa": "padajñā́ stha rámatayaḥ sáṃhitā viśvánāmnīḥ | úpa mā devīr devébhir éta | imáṃ goṣṭhám idáṃ sádo ghr̥ténāsmā́nt sám ukṣata ||2||"
  },
  {
    "book": "7",
    "hymn": "76",
    "verse": "1",
    "text_sa": "ā́ susrásaḥ susráso ásatībhyo ásattarāḥ | séhor arasátarā havaṇā́d víkledīyasīḥ ||1||"
  },
  {
    "book": "7",
    "hymn": "76",
    "verse": "2",
    "text_sa": "yā́ gráivyā apacító 'tho yā́ upapakṣyā̀ḥ | vijā́mni yā́ apacítaḥ svayaṃsrásaḥ ||2||"
  },
  {
    "book": "7",
    "hymn": "76",
    "verse": "3",
    "text_sa": "yáḥ kī́kasāḥ praśr̥ṇā́ti talīdyàm avatíṣṭhati | nír hās táṃ sárvaṃ jāyā́nyam yáḥ káś ca kakúdi śritáḥ ||3||"
  },
  {
    "book": "7",
    "hymn": "76",
    "verse": "4",
    "text_sa": "pakṣī́ jāyā́nyaḥ patati sá ā́ viśati pū́ruṣam | tád ákṣitasya bheṣajám ubháyoḥ súkṣatasya ca ||4||"
  },
  {
    "book": "7",
    "hymn": "76",
    "verse": "5",
    "text_sa": "vidmá vái te jāyānya jā́naṃ yáto jāyānya jā́yase | katháṃ ha tátra tvám hano yásya kr̥ṇmó havír gr̥hé ||1||"
  },
  {
    "book": "7",
    "hymn": "76",
    "verse": "6",
    "text_sa": "dhr̥ṣát piba kaláśe sómam indra vr̥trahā́ śūra samaré vásūnām | mā́dhyandine sávana ā́ vr̥ṣasva rayiṣṭhā́no rayím asmā́su dhehi ||2||"
  },
  {
    "book": "7",
    "hymn": "77",
    "verse": "1",
    "text_sa": "sā́ṃtapanā idáṃ havír márutas táj jujuṣṭana | asmā́kotī́ riśādasaḥ ||1||"
  },
  {
    "book": "7",
    "hymn": "77",
    "verse": "2",
    "text_sa": "yó no márto maruto durhr̥ṇāyús tiráś cittā́ni vasavo jíghāṃsati | druháḥ pā́śān práti muñcatāṃ sás tápiṣṭhena tápasā hantanā tám ||2||"
  },
  {
    "book": "7",
    "hymn": "77",
    "verse": "3",
    "text_sa": "samvatsarī́ṇā marútaḥ svarkā́ urúkṣayāḥ ságaṇā mā́nuṣāsaḥ | té asmát pā́śān prá muñcantv énasas sāṃtapanā́ matsarā́ mādayiṣṇávaḥ ||3||"
  },
  {
    "book": "7",
    "hymn": "78",
    "verse": "1",
    "text_sa": "ví te muñcāmi raśanā́ṃ ví yóktraṃ ví niyójanam | iháivá tvám ájasra edhy agne ||1||"
  },
  {
    "book": "7",
    "hymn": "78",
    "verse": "2",
    "text_sa": "asmái kṣatrā́ṇi dhāráyantam agne yunájmi tvā bráhmaṇā dáivyena | dīdihy àsmábhyaṃ dráviṇehá bhadráṃ prémáṃ voco havirdā́m devátāsu ||2||"
  },
  {
    "book": "7",
    "hymn": "79",
    "verse": "1",
    "text_sa": "yát te devā́ ákr̥ṇvan bhāgadhéyam ámāvāsye saṃvásanto mahitvā́ | ténā no yajñáṃ pipr̥hi viśvavāre rayíṃ no dhehi subhage suvī́ram ||1||"
  },
  {
    "book": "7",
    "hymn": "79",
    "verse": "2",
    "text_sa": "ahám evā́smy amāvāsyā̀ mā́m ā́ vasanti sukŕ̥to máyīmé | máyi devā́ ubháye sādyā́ś céndrajyeṣṭhāḥ sám agachanta sárve ||2||"
  },
  {
    "book": "7",
    "hymn": "79",
    "verse": "3",
    "text_sa": "ā́gan rā́trī saṅgámanī vásūnām ū́rjaṃ puṣṭáṃ vásv āveśáyantī | amāvāsyā̀yai havíṣa vidhemórjaṃ dúhānā páyasā na ā́gan ||3||"
  },
  {
    "book": "7",
    "hymn": "79",
    "verse": "4",
    "text_sa": "ámāvāsye ná tvád etā́ny anyó víśvā rūpā́ṇi paribhū́r jajāna | yátkāmās te juhumás tán no astu vayáṃ syāma pátayo rayiṇā́m ||4||"
  },
  {
    "book": "7",
    "hymn": "80",
    "verse": "1",
    "text_sa": "paurṇamāsī́ jigāya | tásyāṃ deváiḥ saṃvásanto mahitvā́ nā́kasya pr̥ṣṭhé sám iṣā́ madema ||1||"
  },
  {
    "book": "7",
    "hymn": "80",
    "verse": "2",
    "text_sa": "vr̥ṣabháṃ vājínaṃ vayáṃ paurṇamāsáṃ yajāmahe | sá no dadātv ákṣitāṃ rayím ánupadasvatīm ||2||"
  },
  {
    "book": "7",
    "hymn": "80",
    "verse": "3",
    "text_sa": "prájāpate ná tvád etā́ny anyó víśvā rūpā́ṇi paribhū́r jajāna | yátkāmās te juhumás tán no astu vayáṃ syāma pátayo rayīṇā́m ||3||"
  },
  {
    "book": "7",
    "hymn": "80",
    "verse": "4",
    "text_sa": "paurṇamāsī́ prathamā́ yajñíyāsīd áhnāṃ rā́trīṇām atiśarvaréṣu | yé tvā́m yajñáir yajñiye ardháyanty amī́ te nā́ke sukŕ̥taḥ práviṣṭāḥ ||4||"
  },
  {
    "book": "7",
    "hymn": "81",
    "verse": "1",
    "text_sa": "pūrvāparáṃ carato mayáyaitáu śíśū krī́ḍantau pári yāto 'rṇavám | víśvānyó bhúvanā vicáṣṭa r̥tū́m̐r anyó vidádhaj jāyase návaḥ ||1||"
  },
  {
    "book": "7",
    "hymn": "81",
    "verse": "2",
    "text_sa": "návonavo bhavasi jā́yamānó 'hnāṃ ketúr uṣásām eṣy ágram | bhāgáṃ devébhyo ví dadhāsy āyán prá candramas tirase dhīrghám ā́yuḥ ||2||"
  },
  {
    "book": "7",
    "hymn": "81",
    "verse": "3",
    "text_sa": "sómasyāmśo yudhāṃ paté 'nūno nā́ma vā́ asi | ánūnam darśa mā kr̥dhi prajáyā ca dhánena ca ||3||"
  },
  {
    "book": "7",
    "hymn": "81",
    "verse": "4",
    "text_sa": "darśó 'si darśató 'si sámagro 'si sámantaḥ | sámagraḥ sámanto bhūyāsaṃ góbhir áśvaiḥ prajáyā paśúbhir gr̥háir dhánena ||4||"
  },
  {
    "book": "7",
    "hymn": "81",
    "verse": "5",
    "text_sa": "yò 'smā́n dvéṣṭi yáṃ vayáṃ dviṣmás tásya tváṃ prāṇénā́ pyāyasva | ā́ vayáṃ pyāsiṣīmahi góbhir áśvaiḥ prajáyā paśúbhir gr̥háir dhánena ||5||"
  },
  {
    "book": "7",
    "hymn": "81",
    "verse": "6",
    "text_sa": "yáṃ devā́ aṃśúm āpyāyáyanti yám ákṣitam ákṣitā bhakṣáyanti | ténāsmā́n índro váruṇo bŕ̥haspátir ā́ pyāyayantu bhúvanasya gopā́ḥ ||6||"
  },
  {
    "book": "7",
    "hymn": "82",
    "verse": "1",
    "text_sa": "abhy àrcata suṣṭutíṃ gávyam ājím asmā́su bhadrā́ dráviṇāni dhatta | imáṃ yajñáṃ nayata devátā no ghr̥tásya dhā́rā mádhumat pavantām ||1||"
  },
  {
    "book": "7",
    "hymn": "82",
    "verse": "2",
    "text_sa": "máyy ágre agníṃ gr̥hṇāmi sahá kṣatréṇa várcasā bálena | máyi prajā́ṃ máyy ā́yur dadhāmi svā́hā máyy agním ||2||"
  },
  {
    "book": "7",
    "hymn": "82",
    "verse": "3",
    "text_sa": "iháivā́gne ádhy dhārayā rayím mā́ tvā ní kran pū́rvacittā nikāríṇaḥ | kṣatréṇāgne suyámam astu túbhyam upasattā́ vardhatāṃ te ániṣṭr̥taḥ ||3||"
  },
  {
    "book": "7",
    "hymn": "82",
    "verse": "4",
    "text_sa": "ánv agnír uṣásām ágram akhyad ánv áhāni prathamó jātávedāḥ | ánu sū́rya uṣáso ánu raśmī́n ánu dyā́vāpr̥thivī́ ā́ viveśa ||4||"
  },
  {
    "book": "7",
    "hymn": "82",
    "verse": "5",
    "text_sa": "práty agnír uṣásām ágram akhyat práti áhāni prathamó jātávedāḥ | práti sū́ryasya purudhā́ ca raśmī́n práti dyā́vāpr̥thivī́ ā́ tatāna ||5||"
  },
  {
    "book": "7",
    "hymn": "82",
    "verse": "6",
    "text_sa": "ghr̥táṃ te agne divyé sadhásthe ghr̥téna tvā́ṃ mánur adyā́ sám indhe | ghr̥táṃ te devī́r naptyà ā́ vahantu ghr̥táṃ túbhyaṃ duhratāṃ gā́vo agne ||6||"
  },
  {
    "book": "7",
    "hymn": "83",
    "verse": "1",
    "text_sa": "apsú te rājan varuṇa gr̥hó hiraṇyáyo mitáḥ | táto dhr̥távrato rā́jā sárvā dhā́māni muñcatu ||1||"
  },
  {
    "book": "7",
    "hymn": "83",
    "verse": "2",
    "text_sa": "dā́mnodāmno rājann itó varuṇa muñca naḥ | yád ā́po aghnyā́ íti váruṇéti yád ūcimá táto varuṇa muñca naḥ ||2||"
  },
  {
    "book": "7",
    "hymn": "83",
    "verse": "3",
    "text_sa": "úd uttamáṃ varuṇa pā́śam asmád ávādhamáṃ ví madhyamáṃ śrathāya | ádhā vayám āditya vraté tavā́nāgaso áditaye syāma ||3||"
  },
  {
    "book": "7",
    "hymn": "83",
    "verse": "4",
    "text_sa": "prā́smát pā́śān varuṇa muñca sárvān yá uttamā́ adhamā́ vāruṇā́ yé | duṣvápnyaṃ duritáṃ ní ṣvāsmád átha gachema sukr̥tásya lokám ||4||"
  },
  {
    "book": "7",
    "hymn": "84",
    "verse": "1",
    "text_sa": "anādhr̥ṣyó jātávedā ámartyo virā́ḍ agne kṣatrabhŕ̥d dīdihīhá | víśvā ámīvāḥ pramuñcán mā́nuṣībhiḥ śivā́bhir adyá pári pāhi no gáyam ||1||"
  },
  {
    "book": "7",
    "hymn": "84",
    "verse": "2",
    "text_sa": "índra kṣatrám abhí vāmám ójó 'jāyathā vr̥ṣabha carṣaṇīnā́m | ápānudo jánam amitrayántam urúṃ devébhyo akr̥ṇor u lokám ||2||"
  },
  {
    "book": "7",
    "hymn": "84",
    "verse": "3",
    "text_sa": "mr̥gó na bhīmáḥ kucaró giriṣṭhā́ḥ parāváta ā́ jagamyāt párasyāḥ | sr̥káṃ saṃśā́ya pavím indra tigmáṃ ví śátrūn tāḍhi ví mŕ̥dho nudasva ||3||"
  },
  {
    "book": "7",
    "hymn": "85",
    "verse": "1",
    "text_sa": "tyám ū ṣú vājínaṃ devájūtaṃ sáhovānaṃ tarutā́raṃ ráthānām | áriṣṭanemiṃ pr̥tanājím āśúṃ svastáye tā́rkṣyam ihā́ huvema ||1||"
  },
  {
    "book": "7",
    "hymn": "86",
    "verse": "1",
    "text_sa": "trātā́ram índram avitā́ram índraṃ hávehave suhávaṃ śū́ram índram | huvé nu śakráṃ puruhūtám índraṃ svastí na índro maghávān kr̥ṇotu ||1||"
  },
  {
    "book": "7",
    "hymn": "87",
    "verse": "1",
    "text_sa": "yó agnáu rudró yó apsv àntár yá óṣadhīr vīrúdha āvivéśa | yá imā́víśvā bhúvanāni cākl̥pé tásmai rudrā́ya námo astv agnáye ||1||"
  },
  {
    "book": "7",
    "hymn": "88",
    "verse": "1",
    "text_sa": "ápehy árir asy árir vā́ asi viṣé viṣám apr̥kthā viṣám íd vā́ apr̥kthāḥ | áhim evā́bhyápehi táṃ jahi ||1||"
  },
  {
    "book": "7",
    "hymn": "89",
    "verse": "1",
    "text_sa": "apó divyā́ acāyiṣam rásena sám apr̥kṣmahi | páyasvān agna ā́gamaṃ tám mā sáṃ sr̥ja várcasā ||1||"
  },
  {
    "book": "7",
    "hymn": "89",
    "verse": "2",
    "text_sa": "sáṃ māgne várcasā sr̥ja sáṃ prajáyā sám ā́yuṣā | vidyúr me asyá devā́ índro vidyāt sahá ŕ̥ṣibhiḥ ||2||"
  },
  {
    "book": "7",
    "hymn": "89",
    "verse": "3",
    "text_sa": "idám āpaḥ prá vahatāvadyáṃ ca málaṃ ca yát | yác cābhidudróhā́nr̥taṃ yác ca śepé abhī́ruṇam ||3||"
  },
  {
    "book": "7",
    "hymn": "89",
    "verse": "4",
    "text_sa": "édho 'sy edhiṣīyá samíd asi sám edhiṣīya | téjo 'si téjo máyi dhehi ||4||"
  },
  {
    "book": "7",
    "hymn": "90",
    "verse": "1",
    "text_sa": "ápi vr̥śca purāṇavád vratáter iva guṣpitám | ójo dāsásya dambhaya ||1||"
  },
  {
    "book": "7",
    "hymn": "90",
    "verse": "2",
    "text_sa": "vayáṃ tád asya sámbhr̥taṃ vásv índrena ví bhajāmahai | mlāpáyāmi bhrajáḥ śibhráṃ váruṇasya vraténa te ||2||"
  },
  {
    "book": "7",
    "hymn": "90",
    "verse": "3",
    "text_sa": "yáthā śépo apā́yātai strīṣú cā́sad ánāvayāḥ | avasthásya knadī́vataḥ śāṅkurásya nitodínaḥ | yád ā́tatam áva tát tanu yád úttataṃ ní tát tanu ||3||"
  },
  {
    "book": "7",
    "hymn": "91",
    "verse": "1",
    "text_sa": "índraḥ sutrā́mā svávām̐ ávobhiḥ sumr̥ḍīkó bhavatu viśvávedāḥ | bā́dhatāṃ dvéṣo ábhayaṃ naḥ kr̥ṇotu suvī́ryasya pátayaḥ syāma ||1||"
  },
  {
    "book": "7",
    "hymn": "92",
    "verse": "1",
    "text_sa": "sá sutrā́mā svávām̐ índro asmád ārā́c cid dvéṣaḥ sanutár yuyotu | tásya vayáṃ sumatáu yajñíyasyā́pi bhadré saumanasé syāma ||1||"
  },
  {
    "book": "7",
    "hymn": "93",
    "verse": "1",
    "text_sa": "índreṇa manyúnā vayám abhí ṣyāma pr̥tanyatáḥ | ghnánto vr̥trā́ṇy apratí ||1||"
  },
  {
    "book": "7",
    "hymn": "94",
    "verse": "1",
    "text_sa": "dhruváṃ dhruvéṇa havíṣā́va sómaṃ nayāmasi | yáthā na índraḥ kévalīr víśaḥ sáṃmanasas kárat ||1||"
  },
  {
    "book": "7",
    "hymn": "95",
    "verse": "1",
    "text_sa": "úd asya śyāváu vithuráu gŕ̥dhrau dyā́m iva petatuḥ | ucchocanapraśocanáv asyócchócanau hr̥dáḥ ||1||"
  },
  {
    "book": "7",
    "hymn": "95",
    "verse": "2",
    "text_sa": "ahám enāv úd atiṣṭhipaṃ gā́vau śrāntasádāv iva | kurkurā́v iva kū́jantāv udávantau vŕ̥kāv iva ||2||"
  },
  {
    "book": "7",
    "hymn": "95",
    "verse": "3",
    "text_sa": "ātodínau nitodínāv átho saṃtodínāv utá | ápi nahyāmy asya méḍhraṃ yá itáḥ strī́ púmān jabhā́ra ||3||"
  },
  {
    "book": "7",
    "hymn": "96",
    "verse": "1",
    "text_sa": "ásadan gā́vaḥ sádané 'paptad vasatíṃ váyaḥ | āsthā́ne párvatā asthuḥ sthā́mni vr̥kkā́v atiṣṭhipam ||1||"
  },
  {
    "book": "7",
    "hymn": "97",
    "verse": "1",
    "text_sa": "yád adyá tvā prayatí yajñé asmín hótaś cikitvann ávr̥ṇīmahīhá | dhruvám ayo dhruvám utā́ śaviṣṭhaipravidvā́n yajñám úpa yāhi sómam ||1||"
  },
  {
    "book": "7",
    "hymn": "97",
    "verse": "2",
    "text_sa": "sám indra no mánasā neṣa góbhiḥ sáṃ sūríbhir harivant sáṃ svastyā́ | sáṃ bráhmaṇā deváhitaṃ yád ásti sáṃ devā́nāṃ sumatáu yajñíyānām ||2||"
  },
  {
    "book": "7",
    "hymn": "97",
    "verse": "3",
    "text_sa": "yā́n ā́vaha uśató deva devā́ṃs tā́n préraya své agne sadhásthe | jakṣivā́ṃsaḥ papivā́ṃso mádhūny asmái dhatta vasavo vásūni ||3||"
  },
  {
    "book": "7",
    "hymn": "97",
    "verse": "4",
    "text_sa": "sugā́ vo devāḥ sádanā akarma yá ājagmá sávane mā juṣāṇā́ḥ | váhamānā bháramāṇāḥ svā́ vásūni vásuṃ gharmáṃ dívam ā́ rohatā́nu ||4||"
  },
  {
    "book": "7",
    "hymn": "97",
    "verse": "5",
    "text_sa": "yájña yajñáṃ gacha yajñápatiṃ gacha | svā́ṃ yóniṃ gacha svā́hā ||5||"
  },
  {
    "book": "7",
    "hymn": "97",
    "verse": "6",
    "text_sa": "eṣá te yajñó yajñapate sahásūktavākaḥ | suvī́ryaḥ svā́hā ||6||"
  },
  {
    "book": "7",
    "hymn": "97",
    "verse": "7",
    "text_sa": "váṣaḍ dhutébhyo váṣaḍ áhutebhyaḥ | dévā gātuvido gātúṃ vittvā́ gātúm ita ||7||"
  },
  {
    "book": "7",
    "hymn": "97",
    "verse": "8",
    "text_sa": "mánasas pata imáṃ no diví devéṣu yajñám | svā́hā diví svā́hā pr̥thivyā́ṃ svā́hāntárikṣe svā́hā vā́te dhāṃ svā́hā ||8||"
  },
  {
    "book": "7",
    "hymn": "98",
    "verse": "1",
    "text_sa": "sáṃ barhír aktáṃ havíṣā ghr̥téna sám índreṇa vásunā sáṃ marúdbhiḥ | sáṃ deváir viśvádevebhir aktám índraṃ gachatu havíḥ svā́hā ||1||"
  },
  {
    "book": "7",
    "hymn": "99",
    "verse": "1",
    "text_sa": "pári str̥ṇīhi pári dhehi védiṃ mā́ jāmíṃ moṣīr amuyā́ śáyānām | hotr̥ṣádanam háritaṃ hiraṇyáyaṃ niṣkā́ eté yájamānasya loké ||1||"
  },
  {
    "book": "7",
    "hymn": "100",
    "verse": "1",
    "text_sa": "paryā́varte duṣvápnyāt pāpā́t svápnyād ábhūtyāḥ | bráhmāhám ántaraṃ kr̥ṇve párā svápnamukhāḥ śúcaḥ ||1||"
  },
  {
    "book": "7",
    "hymn": "101",
    "verse": "1",
    "text_sa": "yát svápne ánnam aśnā́mi ná prātár adhigamyáte | sárvaṃ tád astu me śiváṃ nahí tád dr̥ṣyáte dívā ||1||"
  },
  {
    "book": "7",
    "hymn": "102",
    "verse": "1",
    "text_sa": "namaskŕ̥tya dyā́vāpr̥thivī́bhyām antárikṣāya mr̥tyáve | mekṣā́my ūrdhvás tíṣṭhan mā́ mā hiṃsiṣur īśvarā́ḥ ||1||"
  },
  {
    "book": "7",
    "hymn": "103",
    "verse": "1",
    "text_sa": "kó asyā́ no druhó 'vadyávatyā ún neṣyati kṣatríyo vásya ichán | kó yajñákāmaḥ ká u pū́rtikāmaḥ kó devéṣu vanute dīrghám ā́yuḥ ||1||"
  },
  {
    "book": "7",
    "hymn": "104",
    "verse": "1",
    "text_sa": "káḥ pŕ̥śniṃ dhenúṃ váruṇena dattā́m átharvane sudúghāṃ nítyavatsām | bŕ̥haspátinā sakhyàṃ juṣaṇó yathāvaśáṃ tanvàḥ kalpayāti ||1||"
  },
  {
    "book": "7",
    "hymn": "105",
    "verse": "1",
    "text_sa": "apakrā́man páuruṣeyād vr̥ṇānó dáivyaṃ vácaḥ | práṇītīr abhyā́vartasva víśvebhiḥ sákhibhiḥ sahá ||1||"
  },
  {
    "book": "7",
    "hymn": "106",
    "verse": "1",
    "text_sa": "yád ásmr̥ti cakr̥má kíṃ cid agna upārimá cáraṇe jātavedaḥ | tátaḥ pāhi tváṃ naḥ pracetaḥ śubhé sákhibhyo amr̥tatvám astu naḥ ||1||"
  },
  {
    "book": "7",
    "hymn": "107",
    "verse": "1",
    "text_sa": "áva divás tārayanti saptá sū́ryasya raśmáyaḥ | ā́paḥ samudríyā dhā́rās tā́s śalyám asisrasan ||1||"
  },
  {
    "book": "7",
    "hymn": "108",
    "verse": "1",
    "text_sa": "yó na stāyád dípsati yó na āvíḥ svó vidvā́n áraṇo vā no agne | pratī́cy etv áraṇī datvátī tā́n máiṣām agne vā́stu bhūn mó ápatyam ||1||"
  },
  {
    "book": "7",
    "hymn": "108",
    "verse": "2",
    "text_sa": "yó naḥ suptā́n jā́grato vābhidā́sāt tíṣṭhato vā cárato jātavedaḥ | vaiśvānaréṇa sayújā sajóṣās tā́n pratī́co nír daha jātavedaḥ ||2||"
  },
  {
    "book": "7",
    "hymn": "109",
    "verse": "1",
    "text_sa": "idám ugrā́ya babhráve námo yó akṣéṣu tanūvaśī́ | ghr̥téna káliṃ śikṣāmi sá no mr̥ḍātīdŕ̥śe ||1||"
  },
  {
    "book": "7",
    "hymn": "109",
    "verse": "2",
    "text_sa": "ghr̥tám apsarā́bhyo vaha tvám agne pāṃsū́n akṣébhyaḥ síkatā apáś ca | yathābhagáṃ havyádātiṃ juṣāṇā́ mádanti devā́ ubháyāni havyā́ ||2||"
  },
  {
    "book": "7",
    "hymn": "109",
    "verse": "3",
    "text_sa": "apsarásaḥ sadhamā́daṃ madanti havirdhā́nam antarā́ sū́ryaṃ ca | tā́ me hástau sáṃ sr̥jantu ghr̥téna sapátnaṃ me kitavám randhayantu ||3||"
  },
  {
    "book": "7",
    "hymn": "109",
    "verse": "4",
    "text_sa": "ādinaváṃ pratidī́vne ghr̥ténāsmā́m̐ abhí kṣara | vr̥kṣám ivāśányā jahi yó asmā́n pratidī́vyati ||4||"
  },
  {
    "book": "7",
    "hymn": "109",
    "verse": "5",
    "text_sa": "yó no dyuvé dhánam idáṃ cakā́ra yó akṣā́ṇāṃ gláhanaṃ śéṣaṇaṃ ca | sá no devó havír idáṃ juṣāṇó gandharvébhiḥ sadhamā́daṃ madema ||5||"
  },
  {
    "book": "7",
    "hymn": "109",
    "verse": "6",
    "text_sa": "sáṃvasava íti vo nāmadhéyam ugraṃpaśyā́ rāṣṭrabhŕ̥to hy àkṣā́ḥ | tébhyo va indavo havíṣā vidhema vayáṃ syāma pátayo rayīṇā́m ||6||"
  },
  {
    "book": "7",
    "hymn": "109",
    "verse": "7",
    "text_sa": "devā́n yán nāthitó huvé brahmacáryaṃ yád ūṣimá | akṣā́n yád babhrū́n ālábhe té no mr̥ḍantv īdŕ̥śe ||7||"
  },
  {
    "book": "7",
    "hymn": "110",
    "verse": "1",
    "text_sa": "ágna índraś ca dāśúṣe ható vr̥trā́ṇy apratí | ubhā́ hí vr̥trahántamā ||1||"
  },
  {
    "book": "7",
    "hymn": "110",
    "verse": "2",
    "text_sa": "yā́bhyām ájayant svàr ágra evá yā́v ātasthátur bhúvanāni víśvā | prá carṣaṇī́vŕ̥ṣaṇā vájrabāhū agním índram vr̥traháṇā huve 'hám ||2||"
  },
  {
    "book": "7",
    "hymn": "110",
    "verse": "3",
    "text_sa": "úpa tvā devó agramīc camaséna bŕ̥haspátiḥ | índra gīrbhír na ā́ viśa yájamānāya sunvaté ||3||"
  },
  {
    "book": "7",
    "hymn": "111",
    "verse": "1",
    "text_sa": "índrasya kukṣír asi somadhā́na ātmā́ devā́nām utá mā́nuṣāṇām | ihá prajā́ janaya yā́s ta āsú yā́ anyátrehá tā́s te ramantām ||1||"
  },
  {
    "book": "7",
    "hymn": "112",
    "verse": "1",
    "text_sa": "śúmbhanī dyā́vāpr̥thivī́ ántisumne máhivrate | ā́paḥ saptá susruvur devī́s tā́ no muñcantv áṃhasaḥ ||1||"
  },
  {
    "book": "7",
    "hymn": "112",
    "verse": "2",
    "text_sa": "muñcántu mā śapathyā̀d átho varuṇyā̀d utá | átho yamásya páḍvīśād víśvasmād devakilbiṣā́t ||2||"
  },
  {
    "book": "7",
    "hymn": "113",
    "verse": "1",
    "text_sa": "tŕ̥ṣṭike tŕ̥ṣṭavandana úd amū́ṃ chindhi tr̥ṣṭike | yáthā kr̥tádviṣṭā́so 'múṣmai śepyā́vate ||1||"
  },
  {
    "book": "7",
    "hymn": "113",
    "verse": "2",
    "text_sa": "tr̥ṣṭā́si tr̥ṣṭikā́ viṣā́ viṣātaky àsi | párivr̥ktā yáthā́sasy r̥ṣabhásya vaśéva ||2||"
  },
  {
    "book": "7",
    "hymn": "114",
    "verse": "1",
    "text_sa": "ā́ te dade vakṣáṇābhya ā́ te 'háṃ hŕ̥dayād dade | ā́ te múkhasya sáṅkāśāt sárvaṃ te várca ā́ dade ||1||"
  },
  {
    "book": "7",
    "hymn": "114",
    "verse": "2",
    "text_sa": "prétó yantu vyā̀dhyaḥ prā́nudhyā́ḥ pró áśastayaḥ | agnī́ rakṣasvínīr hantu sómo hantu durasyatī́ḥ ||2||"
  },
  {
    "book": "7",
    "hymn": "115",
    "verse": "1",
    "text_sa": "prá patetáḥ pāpi lakṣmi náśyetáḥ prā́mútaḥ pata | ayasmáyenāṅkéna dviṣaté tvā́ sajāmasi ||1||"
  },
  {
    "book": "7",
    "hymn": "115",
    "verse": "2",
    "text_sa": "yā́ mā lakṣmī́ḥ patayālū́r ájuṣṭābhicaskánda vándaneva vr̥kṣám | anyátrāsmát savitas tā́m itó dhā híraṇyahasto vásu no rárāṇaḥ ||2||"
  },
  {
    "book": "7",
    "hymn": "115",
    "verse": "3",
    "text_sa": "ékaśataṃ lakṣmyò mártyasya sākáṃ tanvā̀ janúṣó 'dhi jātā́ḥ | tā́sāṃ pā́piṣṭhā nír itáḥ prá hiṇmaḥ śivā́ asmábhyaṃ jātavedo níyacha ||3||"
  },
  {
    "book": "7",
    "hymn": "115",
    "verse": "4",
    "text_sa": "etā́ enā vyā́karaṃ khilé gā́ víṣṭhitā iva | rámantāṃ púṇyā lakṣmī́r yā́ḥ pāpī́s tā́ anīnaśam ||4||"
  },
  {
    "book": "7",
    "hymn": "116",
    "verse": "1",
    "text_sa": "námo rūrā́ya cyávanāya nódanāya dhr̥ṣṇáve | námaḥ śītā́ya pūrvakāmakŕ̥tvane ||1||"
  },
  {
    "book": "7",
    "hymn": "116",
    "verse": "2",
    "text_sa": "yó anyedyúr ubhayadyúr abhyétīmáṃ maṇḍū́kam | abhy ètv avratáḥ ||2||"
  },
  {
    "book": "7",
    "hymn": "117",
    "verse": "1",
    "text_sa": "ā́ mandráir indra háribhir yāhí mayū́raromabhiḥ | mā́ tvā ké cid ví yaman víṃ ná pāśíno 'ti dhánveva tā́m̐ ihi ||1||"
  },
  {
    "book": "7",
    "hymn": "118",
    "verse": "1",
    "text_sa": "mármāṇi te vármaṇā chādayāmi sómas tvā rā́jāmŕ̥tenā́nu vastām | urór várīyo váruṇas te kr̥ṇotu jáyantaṃ tvā́nu devā́ madantu ||1||"
  },
  {
    "book": "8",
    "hymn": "1",
    "verse": "1",
    "text_sa": "ántakāya mr̥tyáve námaḥ prānā́ apānā́ ihá te ramantām | ihā́yám astu púruṣaḥ sahā́sunā sū́ryasya bhāgé amŕ̥tasya loké ||1||"
  },
  {
    "book": "8",
    "hymn": "1",
    "verse": "2",
    "text_sa": "úd enaṃ bhágo agrabhīd úd enaṃ sómo aṃśumā́n | úd enaṃ marúto devā́ úd indrāgnī́ svastáye ||2||"
  },
  {
    "book": "8",
    "hymn": "1",
    "verse": "3",
    "text_sa": "ihá té 'sur ihá prāṇá ihā́yur ihá te mánaḥ | út tvā nírr̥tyāḥ pā́śebhyo dáivyā vacā́ bharāmasi ||3||"
  },
  {
    "book": "8",
    "hymn": "1",
    "verse": "4",
    "text_sa": "út krāmā́taḥ puruṣa mā́va patthā mr̥tyóḥ páḍvīṣam avamuñcámānaḥ | mā́ chitthā asmā́l lokā́d agnéḥ sū́ryasya saṃdŕ̥śaḥ ||4||"
  },
  {
    "book": "8",
    "hymn": "1",
    "verse": "5",
    "text_sa": "túbhyaṃ vā́taḥ pavatāṃ mātaríśvā túbhyaṃ varṣantv amŕ̥tāny ā́paḥ | sū́ryas te tanvè śáṃ tapāti tvā́m mr̥tyúr dayatāṃ mā́ prá meṣṭhāḥ ||5||"
  },
  {
    "book": "8",
    "hymn": "1",
    "verse": "6",
    "text_sa": "udyā́naṃ te puruṣa nā́vayā́naṃ jīvā́tuṃ te dákṣatātiṃ kr̥nomi | ā́ hí róhemám amŕ̥taṃ sukháṃ rátham átha jírvir vidátham ā́ vadāsi ||6||"
  },
  {
    "book": "8",
    "hymn": "1",
    "verse": "7",
    "text_sa": "mā́ te mánas tátra gān mā́ tiró bhūn mā́ jīvébhyaḥ prá mado mā́nu gāḥ pitr̥̄́n | víśve devā́ abhí rakṣantu tvehá ||7||"
  },
  {
    "book": "8",
    "hymn": "1",
    "verse": "8",
    "text_sa": "mā́ gatā́nām ā́ dīdhīthā yé náyanti parāvátam | ā́ roha támaso jyótir éhy ā́ te hástau rabhāmahe ||8||"
  },
  {
    "book": "8",
    "hymn": "1",
    "verse": "9",
    "text_sa": "śyāmáś ca tvā mā́ śabálaś ca préṣitau yamásya yáu pathirákṣī śvā́nau | arvā́ṅ éhi mā́ ví dīdhyo mā́tra tiṣṭhaḥ párāṅmanāḥ ||9||"
  },
  {
    "book": "8",
    "hymn": "1",
    "verse": "10",
    "text_sa": "máitáṃ pánthām ánu gā bhīmá eṣá yéna pū́rvaṃ néyátha táṃ bravīmi | táma etát puruṣa mā́ prá patthā bhayáṃ parástād ábhayaṃ te arvā́k ||10|| {1}"
  },
  {
    "book": "8",
    "hymn": "1",
    "verse": "11",
    "text_sa": "rákṣantu tvāgnáyo yé apsv àntā́ rákṣatu tvā manuṣyā̀ yám indháte | vaiśvānaró rakṣatu jātávedā divyás tvā mā́ prá dhāg vidyútā sahá ||11||"
  },
  {
    "book": "8",
    "hymn": "1",
    "verse": "12",
    "text_sa": "mā́ tvā kravyā́d abhí maṃstārā́t sáṃkasukāc cara rákṣatu tvā dyáu rákṣatu | pr̥thivī́ sū́ryaś ca tvā rákṣatāṃ candrámāś ca | antárikṣaṃ rakṣatu devahetyā́ḥ ||12||"
  },
  {
    "book": "8",
    "hymn": "1",
    "verse": "13",
    "text_sa": "bodháś ca tvā pratibodháś ca rakṣatām asvapnáś ca tvānavadrāṇáś ca rakṣatām | gopāyáṃś ca tvā jā́gr̥viś ca rakṣatām ||13||"
  },
  {
    "book": "8",
    "hymn": "1",
    "verse": "14",
    "text_sa": "té tvā rakṣantu té tvā gopāyantu tébhyo námas tébhyaḥ svā́hā ||14||"
  },
  {
    "book": "8",
    "hymn": "1",
    "verse": "15",
    "text_sa": "jīvébhyas tvā samúde vāyúr índro dhātā́ dadhātu savitā́ trā́yamāṇaḥ | mā́ tvā prāṇó bálaṃ hāsīd ásuṃ té 'nu hvayāmasi ||15||"
  },
  {
    "book": "8",
    "hymn": "1",
    "verse": "16",
    "text_sa": "mā́ tvā jambháḥ sáṃhanur mā́ támo vidan mā́ jihvā́ barhís pramayúḥ kathā́ syāḥ | út tvādityā́ vásavo bharantū́d indrāgnī́ svastáye ||16||"
  },
  {
    "book": "8",
    "hymn": "1",
    "verse": "17",
    "text_sa": "út tvā dyáur út pr̥thivy út prajā́patir agrabhīt | út tvā mr̥tyór óṣadhayaḥ sómarājñīr apīparan ||17||"
  },
  {
    "book": "8",
    "hymn": "1",
    "verse": "18",
    "text_sa": "ayáṃ devā iháivā́stv ayáṃ mā́mútra gād itáḥ | imáṃ sahásravīryeṇa mr̥tyór út pārayāmasi ||18||"
  },
  {
    "book": "8",
    "hymn": "1",
    "verse": "19",
    "text_sa": "út tvā mr̥tyór apīparaṃ sáṃ dhamantu vayodhásaḥ | mā́ tvā vyastakeśyò mā́ tvāgharúdo rudan ||19||"
  },
  {
    "book": "8",
    "hymn": "1",
    "verse": "20",
    "text_sa": "ā́hārṣam ávidaṃ tvā púnar ā́gāḥ púnarṇavaḥ | sárvāṅga sárvaṃ te cákṣuḥ sárvam ā́yuś ca te 'vidam ||20||"
  },
  {
    "book": "8",
    "hymn": "1",
    "verse": "21",
    "text_sa": "vy àvāt te jyótir abhūd ápa tvát támo akramīt | ápa tván mr̥tyúṃ nírr̥tim ápa yákṣmaṃ ní dadhmasi ||21|| {2}"
  },
  {
    "book": "8",
    "hymn": "2",
    "verse": "1",
    "text_sa": "ā́ rabhasvemā́m amŕ̥tasya śnúṣṭim áchidyamānā jarádaṣṭir astu te | ásuṃ ta ā́yuḥ púnar ā́ bharāmi rájas támo mópa gā mā́ prá meṣṭhāḥ ||1||"
  },
  {
    "book": "8",
    "hymn": "2",
    "verse": "2",
    "text_sa": "jī́vatāṃ jyótir abhyéhy arvā́ṅ ā́ tvā harāmi śatáśāradāya | avamuñcán mr̥tyupāśā́n áśastiṃ drā́ghīya ā́yuḥ prataráṃ te dadhāmi ||2||"
  },
  {
    "book": "8",
    "hymn": "2",
    "verse": "3",
    "text_sa": "vā́tāt te prānám avidaṃ sū́ryāc cákṣur aháṃ táva | yát te mánas tváyi tád dhārayāmi sáṃ vitsvā́ṅgair váda jihváyā́lapan ||3||"
  },
  {
    "book": "8",
    "hymn": "2",
    "verse": "4",
    "text_sa": "prāṇéna tvā dvipádāṃ cátuṣpadām agním iva jātám abhí sáṃ dhamāmi | námas te mr̥tyo cákṣuṣe námaḥ prāṇā́ya te 'karam ||4||"
  },
  {
    "book": "8",
    "hymn": "2",
    "verse": "5",
    "text_sa": "ayáṃ jīvatu mā́ mr̥temáṃ sám īrayāmasi | kr̥ṇómy asmai bheṣajáṃ mŕ̥tyo mā́ púruṣaṃ vadhīḥ ||5||"
  },
  {
    "book": "8",
    "hymn": "2",
    "verse": "6",
    "text_sa": "jīvalā́ṃ naghāriṣā́ṃ jīvantī́m óṣadhīm ahám | trāyamāṇā́ṃ sáhamānāṃ sáhasvatīm ihá huve 'smā́ ariṣṭátātaye ||6||"
  },
  {
    "book": "8",
    "hymn": "2",
    "verse": "7",
    "text_sa": "ádhi brūhi mā́ rabhathāḥ sr̥jémáṃ távaivá sánt sárvahāyāḥ ihā́stu | bhávāśarvau mr̥ḍátaṃ śárma yachatam apasídhya duritáṃ dhattam ā́yuḥ ||7||"
  },
  {
    "book": "8",
    "hymn": "2",
    "verse": "8",
    "text_sa": "asmái mr̥tyo ádhi brūhīmáṃ dayasvód itó 'yám etu | áriṣṭaḥ sárvāṅgaḥ suśrúj jarásā śatáhāyana ātmánā bhújam aśnutām ||8||"
  },
  {
    "book": "8",
    "hymn": "2",
    "verse": "9",
    "text_sa": "devā́nāṃ hetíḥ pári tvā vr̥ṇaktu pāráyāmi tvā rájasa út tvā mr̥tyór apīparam | ārā́d agníṃ kravyā́daṃ nirū́haṃ jīvā́tave te paridhíṃ dadhāmi ||9||"
  },
  {
    "book": "8",
    "hymn": "2",
    "verse": "10",
    "text_sa": "yát te niyā́naṃ rajasáṃ mŕ̥tyo anavadharṣyàm | pathá imáṃ tásmād rákṣanto bráhmāsmai várma kr̥ṇmasi ||10|| {3}"
  },
  {
    "book": "8",
    "hymn": "2",
    "verse": "11",
    "text_sa": "kr̥ṇómi te prāṇāpānáu jarā́ṃ mr̥tyúṃ dīrghám ā́yuḥ svastí | vaivasvaténa práhitān yamadūtā́ṃś carató 'pa sedhāmi sárvān ||11||"
  },
  {
    "book": "8",
    "hymn": "2",
    "verse": "12",
    "text_sa": "ārā́d árātiṃ nírr̥tiṃ paró grā́hiṃ kravyā́daḥ piśācā́n | rákṣo yát sárvaṃ durbhūtáṃ tát táma ivā́pa hanmasi ||12||"
  },
  {
    "book": "8",
    "hymn": "2",
    "verse": "13",
    "text_sa": "agnéṣ ṭa prānám amŕ̥tād ā́yuṣmato vanve jātávedasaḥ | yáthā ná ríṣyā amŕ̥taḥ sajū́r ásas tát te kr̥ṇomi tád u te sám r̥dhyatām ||13||"
  },
  {
    "book": "8",
    "hymn": "2",
    "verse": "14",
    "text_sa": "śivé te stāṃ dyā́vāpr̥thivī́ asaṃtāpé abhiśríyau | śáṃ te sū́rya ā́ tapatu śáṃ vā́to vātu te hr̥dé | śivā́ abhí kṣarantu tvā́po divyā́ḥ páyasvatīḥ ||14||"
  },
  {
    "book": "8",
    "hymn": "2",
    "verse": "15",
    "text_sa": "śivā́s te santv óṣadhaya út tvāhārṣam ádharasyā úttarāṃ pr̥thivī́m abhí | tátra tvādityáu rakṣatāṃ sūryācandramásāv ubhā́ ||15||"
  },
  {
    "book": "8",
    "hymn": "2",
    "verse": "16",
    "text_sa": "yát te vā́saḥ paridhā́naṃ yā́ṃ nīvíṃ kr̥ṇuṣé tvám | śiváṃ te tanvè tát kr̥ṇmaḥ saṃsparśé 'drūkṣṇam astu te ||16||"
  },
  {
    "book": "8",
    "hymn": "2",
    "verse": "17",
    "text_sa": "yát kṣuréṇa marcáyatā sutejásā váptā vápasi keśaśmaśrú | śúbhaṃ múkhaṃ mā́ na ā́yuḥ prá moṣīḥ ||17||"
  },
  {
    "book": "8",
    "hymn": "2",
    "verse": "18",
    "text_sa": "śiváu te stāṃ vrīhiyavā́v abalāsā́v adomadháu | etáu yákṣmaṃ ví bādhete etáu muñcato áṃhasaḥ ||18||"
  },
  {
    "book": "8",
    "hymn": "2",
    "verse": "19",
    "text_sa": "yád aśnā́si yát pibasi dhānyàṃ kr̥ṣyā́ḥ páyaḥ | yád ādyàṃ yád anādyáṃ sárvaṃ te ánnam aviṣáṃ kr̥ṇomi ||19||"
  },
  {
    "book": "8",
    "hymn": "2",
    "verse": "20",
    "text_sa": "áhne ca tvā rā́traye cobhā́bhyāṃ pári dadmasi | arā́yebhyo jighatsúbhya imáṃ me pári rakṣata ||20|| {4}"
  },
  {
    "book": "8",
    "hymn": "2",
    "verse": "21",
    "text_sa": "śatáṃ te 'yútaṃ hāyanā́n dvé yugé trī́ṇi catvā́ri kr̥ṇmaḥ | indrāgnī́ víśve devā́s té 'nu manyantām áhr̥ṇīyamānāḥ ||21||"
  },
  {
    "book": "8",
    "hymn": "2",
    "verse": "22",
    "text_sa": "śaráde tvā hemantā́ya vasantā́ya grīṣmā́ya pári dadmasi | varṣā́ṇi túbhyaṃ syonā́ni yéṣu várdhanta óṣadhīḥ ||22||"
  },
  {
    "book": "8",
    "hymn": "2",
    "verse": "23",
    "text_sa": "mr̥tyúr īśe dvipádāṃ mr̥tyúr īśe cátuṣpadām | tásmāt tvā́ṃ mr̥tyór gópater úd bharāmi sá mā́ bibheḥ ||23||"
  },
  {
    "book": "8",
    "hymn": "2",
    "verse": "24",
    "text_sa": "só 'riṣṭa ná mariṣyasi ná mariṣyasi mā́ bibheḥ | ná vái tátra mriyante nó yanti adhamáṃ támaḥ ||24||"
  },
  {
    "book": "8",
    "hymn": "2",
    "verse": "25",
    "text_sa": "sárvo vái tátra jīvati gáur áśvaḥ púruṣaḥ paśúḥ | yátredáṃ bráhma kriyáte paridhír jī́vanāya kám ||25||"
  },
  {
    "book": "8",
    "hymn": "2",
    "verse": "26",
    "text_sa": "pári tvā pātu samānébhyo 'bhicārā́t sábandhubhyaḥ | ámamrir bhavāmŕ̥to 'tijīvó mā́ te hāsiṣur ásavaḥ śárīram ||26||"
  },
  {
    "book": "8",
    "hymn": "2",
    "verse": "27",
    "text_sa": "yé mr̥tyáva ékaśataṃ yā́ nāṣṭrā́ atitāryā̀ḥ | muñcántu tásmāt tvā́ṃ devā́ agnér vaiśvānarā́d ádhi ||27||"
  },
  {
    "book": "8",
    "hymn": "2",
    "verse": "28",
    "text_sa": "agnéḥ śárīram asi pārayiṣṇú rakṣohā́si sapatnahā́ | átho amīvacā́tanaḥ pūtúdrur nā́ma bheṣajám ||28|| {5}"
  },
  {
    "book": "8",
    "hymn": "3",
    "verse": "1",
    "text_sa": "rakṣoháṇaṃ vājínam ā́ jigharmi mitráṃ práthiṣṭham úpa yāmi śárma | śíśāno agníḥ krátubhiḥ sámiddhaḥ sá no dívā sá riṣáḥ pātu náktam ||1||"
  },
  {
    "book": "8",
    "hymn": "3",
    "verse": "2",
    "text_sa": "áyodaṃṣṭro arcíṣā yātudhā́nān úpa spr̥śa jātavedaḥ sámiddhaḥ | ā́ jihváyā mū́radevān rabhasva kravyā́do vr̥ṣṭvā́pi dhatsvāsán ||2||"
  },
  {
    "book": "8",
    "hymn": "3",
    "verse": "3",
    "text_sa": "ubhóbhayāvinn úpa dhehi dáṃṣṭrau hiṃsráḥ śíśānó 'varaṃ páraṃ ca | utā́ntárikṣe pári yāhy agne jámbhaiḥ sáṃ dhehy abhí yātudhā́nān ||3||"
  },
  {
    "book": "8",
    "hymn": "3",
    "verse": "4",
    "text_sa": "ágne tvácaṃ yātudhā́nasya bhindhi hiṃsrā́śánir hárasā hantv enam | prá párvāṇi jātavedaḥ śr̥ṇīhi kravyā́t kraviṣṇúr ví cinotv enam ||4||"
  },
  {
    "book": "8",
    "hymn": "3",
    "verse": "5",
    "text_sa": "yátredā́nīṃ páśyasi jātavedas tíṣṭhantam agna utá vā cárantam | utā́ntárikṣe pátantaṃ yātudhā́naṃ tám ástā vidhya śárvā śíśānaḥ ||5||"
  },
  {
    "book": "8",
    "hymn": "3",
    "verse": "6",
    "text_sa": "yajñáir íṣūḥ saṃnámamāno agne ivācā́ śalyā́m̐ aśánibhir dihānáḥ | tā́bhir vidhya hŕ̥daye yātudhā́nān pratīcó bāhū́n práti bhaṅgdhy eṣām ||6||"
  },
  {
    "book": "8",
    "hymn": "3",
    "verse": "7",
    "text_sa": "utā́rabdhānt spr̥nuhi jātaveda utā́rebhāṇā́m̐ r̥ṣṭíbhir yātudhā́nān | ágne pū́rvo ní jahi śóśucāna āmā́daḥ kṣvíṅkās tám adantv énīḥ ||7||"
  },
  {
    "book": "8",
    "hymn": "3",
    "verse": "8",
    "text_sa": "ihá prá brūhi yatamáḥ só agne yātudhā́no yá idáṃ kr̥ṇoti | tám ā́ rabhasva samídhā yaviṣṭha nr̥cákṣasaś cákṣuṣe randhayainam ||8||"
  },
  {
    "book": "8",
    "hymn": "3",
    "verse": "9",
    "text_sa": "tīkṣṇénāgne cákṣuṣā rakṣa yajñáṃ prā́ñcaṃ vásubhyaḥ prá ṇaya pracetaḥ | hiṃsráṃ rákṣāṃsy abhí śóśucānaṃ mā́ tvā dabhan yātudhā́nā nr̥cakṣaḥ ||9||"
  },
  {
    "book": "8",
    "hymn": "3",
    "verse": "10",
    "text_sa": "nr̥cákṣā rákṣaḥ pári paśya vikṣú tásya trī́ṇi práti śr̥ṇīhy ágrā | tásyāgne pr̥ṣṭī́r hárasā śr̥ṇīhi tredhā́ mū́laṃ yātudhā́nasya vr̥śca ||10|| {6}"
  },
  {
    "book": "8",
    "hymn": "3",
    "verse": "11",
    "text_sa": "trír yātudhā́naḥ prásitiṃ ta etv r̥táṃ yó agne ánr̥tena hánti | tám arcíṣā sphūrjáyan jātavedaḥ samakṣám enam gr̥ṇaté ní yuṅgdhi ||11||"
  },
  {
    "book": "8",
    "hymn": "3",
    "verse": "12",
    "text_sa": "yád agne adyá mithunā́ śápāto yád vācás tr̥ṣṭáṃ janáyanta rebhā́ḥ | manyór mánasaḥ śaravyā̀ jā́yate yā́ táyā vidhya hŕ̥daye yātudhā́nān ||12||"
  },
  {
    "book": "8",
    "hymn": "3",
    "verse": "13",
    "text_sa": "párā śr̥ṇīhi tápasā yātudhā́nān párāgne rákṣo hárasā śr̥ṇīhi | párārcíṣā mū́radevān chr̥ṇīhi párāsutŕ̥paḥ śóśucataḥ śr̥ṇīhi ||13||"
  },
  {
    "book": "8",
    "hymn": "3",
    "verse": "14",
    "text_sa": "párādyá devā́ vr̥jináṃ śr̥ṇantu pratyág enaṃ śapáthā yantu sr̥ṣṭā́ḥ | vācā́stenaṃ śárava r̥chantu márman víśvasyaitu prásitiṃ yātudhā́naḥ ||14||"
  },
  {
    "book": "8",
    "hymn": "3",
    "verse": "15",
    "text_sa": "yáḥ páuruṣeyeṇa kravíṣā samaṅkté yó áśvyena paśúnā yātudhā́naḥ | yó aghnyā́yā bhárati kṣīrám agne téṣāṃ śīrṣā́ṇi hárasā́pi vr̥śca ||15||"
  },
  {
    "book": "8",
    "hymn": "3",
    "verse": "16",
    "text_sa": "viṣáṃ gávāṃ yātudhā́nā bharantām ā́ vr̥ścantām áditaye durévāḥ | páraiṇān deváḥ savitā́ dadātu párā bhāgám óṣadhīnāṃ jayantām ||16||"
  },
  {
    "book": "8",
    "hymn": "3",
    "verse": "17",
    "text_sa": "saṃvatsarī́ṇaṃ páya usríyāyās tásya mā́śīd yātudhā́no nr̥cakṣaḥ | pīyū́ṣam agne yatamás títr̥psāt táṃ pratyáñcam arcíṣā vidhya mármaṇi ||17||"
  },
  {
    "book": "8",
    "hymn": "3",
    "verse": "18",
    "text_sa": "sanā́d agne mr̥ṇasi yātudhā́nān ná tvā rákṣāṃsi pŕ̥tanāsu jigyuḥ | sahámūrān ánu daha kravyā́do mā́ te hetyā́ mukṣata dáivyāyāḥ ||18||"
  },
  {
    "book": "8",
    "hymn": "3",
    "verse": "19",
    "text_sa": "tváṃ no agne adharā́d udaktás tváṃ paścā́d utá rakṣā purástāt | práti tyé te ajárāsas tápiṣṭhā agháśaṃsaṃ śóśucato dahantu ||19||"
  },
  {
    "book": "8",
    "hymn": "3",
    "verse": "20",
    "text_sa": "paścā́t purástād adharā́d utóttarā́t kavíḥ kā́vyena pári pāhy agne | sákhā sákhāyam ajáro jarimné ágne mártām̐ ámartyas tváṃ naḥ ||20|| {7}"
  },
  {
    "book": "8",
    "hymn": "3",
    "verse": "21",
    "text_sa": "tád agne cákṣuḥ práti dhehi rebhé śaphārújo yéna páśyasi yātudhā́nān | atharvaváj jyótiṣā dáivyena satyáṃ dhū́rvantam acítaṃ nyòṣa ||21||"
  },
  {
    "book": "8",
    "hymn": "3",
    "verse": "22",
    "text_sa": "pári tvāgne púraṃ vayáṃ vípraṃ sahasya dhīmahi | dhr̥ṣádvarṇaṃ divédive hantā́raṃ bhaṅgurā́vataḥ ||22||"
  },
  {
    "book": "8",
    "hymn": "3",
    "verse": "23",
    "text_sa": "viṣéṇa bhaṅgurā́vataḥ práti sma rakṣáso jahi | ágne tigména śocíṣā tápuragrābhir arcíbhiḥ ||23||"
  },
  {
    "book": "8",
    "hymn": "3",
    "verse": "24",
    "text_sa": "ví jyótiṣā br̥hatā́ bhāty agnír āvír víśvāni kr̥ṇute mahitvā́ | prā́devīr māyā́ḥ sahate durévāḥ śíśīte śŕ̥ṅge rákṣobhyo viníkṣe ||24||"
  },
  {
    "book": "8",
    "hymn": "3",
    "verse": "25",
    "text_sa": "yé te śŕ̥ṅge ajáre jātavedas tigmáhetī bráhmasaṃśite | tā́bhyāṃ durhā́rdam abhidā́santaṃ kimīdínaṃ | pratyáñcam arcíṣā jātavedo ví nikṣva ||25||"
  },
  {
    "book": "8",
    "hymn": "3",
    "verse": "26",
    "text_sa": "agnī́ rákṣāṃsi sedhati śukráśocir ámartyaḥ | śúciḥ pāvaká ī́ḍyaḥ ||26|| {8}"
  },
  {
    "book": "8",
    "hymn": "4",
    "verse": "1",
    "text_sa": "índrāsomā tápataṃ rákṣa ubjátaṃ ny àrpayataṃ vr̥ṣaṇā tamovŕ̥dhaḥ | párā śr̥ṇītam acíto ny òṣataṃ hatáṃ nudéthāṃ ní śiśītam attríṇaḥ ||1||"
  },
  {
    "book": "8",
    "hymn": "4",
    "verse": "2",
    "text_sa": "índrāsomā sám agháśaṃsam abhy àgháṃ tápur yayastu carúr agnimā́m̐ iva | brahmadvíṣe kravyā́de ghorácakṣase dvéṣo dhattam anavāyáṃ kimīdine ||2||"
  },
  {
    "book": "8",
    "hymn": "4",
    "verse": "3",
    "text_sa": "índrāsomā duṣkŕ̥to vavré antár anārambhaṇé támasi prá vidhyatam | yáto náiṣāṃ púnar ékaś canódáyat tád vām astu sáhase manyumác chávaḥ ||3||"
  },
  {
    "book": "8",
    "hymn": "4",
    "verse": "4",
    "text_sa": "índrāsomā vartáyataṃ divó vadháṃ sáṃ pr̥thivyā́ agháśaṃsāya tárhaṇam | út takṣataṃ svaryàṃ1 párvatebhyo yéna rákṣo vāvr̥dhānáṃ nijū́rvathaḥ ||4||"
  },
  {
    "book": "8",
    "hymn": "4",
    "verse": "5",
    "text_sa": "índrāsomā vartáyataṃ divás páry agnitaptébhir yuvám áśmahanmabhiḥ | tápurvadhebhir ajárebhir attríṇo ní párśāne vidhyataṃ yántu nisvarám ||5||"
  },
  {
    "book": "8",
    "hymn": "4",
    "verse": "6",
    "text_sa": "índrāsomā pári vāṃ bhūtu viśváta iyáṃ matíḥ kakṣyā́śveva vājinā | yā́ṃ vāṃ hótrāṃ parihinómi medháyemā́ bráhmāṇi nr̥pátī iva jinvatam ||6||"
  },
  {
    "book": "8",
    "hymn": "4",
    "verse": "7",
    "text_sa": "práti smarethāṃ tujáyadbhir évair hatáṃ druhó rakṣáso bhaṅgurā́vataḥ | índrāsomā duṣkŕ̥te mā́ sugáṃ bhūd yó mā kadā́ cid abhidā́sati druhúḥ ||7||"
  },
  {
    "book": "8",
    "hymn": "4",
    "verse": "8",
    "text_sa": "yó mā pā́kena mánasā cárantam abhicáṣṭe ánr̥tebhir vácobhiḥ | ā́pa iva kāśinā sámgr̥bhītā ásann astv ásataḥ indra vaktā́ ||8||"
  },
  {
    "book": "8",
    "hymn": "4",
    "verse": "9",
    "text_sa": "yé pākaśaṃsáṃ viháranta évair yé vā bhadráṃ dūṣáyanti svadhā́bhiḥ | áhaye vā tā́n pradádātu sóma ā́ vā dadhātu nírr̥ter upáṣṭhe ||9||"
  },
  {
    "book": "8",
    "hymn": "4",
    "verse": "10",
    "text_sa": "yó no rásaṃ dípsati pitvó agne áśvānāṃ gávāṃ yás tanū́nām | ripú stená steyakŕ̥d dabhrám etu ní ṣá hīyatāṃ tanvā̀ tánā ca ||10|| {9}"
  },
  {
    "book": "8",
    "hymn": "4",
    "verse": "11",
    "text_sa": "paráḥ só astu tanvā̀ tánā ca tisráḥ pr̥thivī́r adhó astu víśvāḥ | práti śuṣyatu yáśo asya devā yó mā dívā dípsati yáś ca náktam ||11||"
  },
  {
    "book": "8",
    "hymn": "4",
    "verse": "12",
    "text_sa": "suvijñānáṃ cikitúṣe jánāya sác cā́sac ca vácasī paspr̥dhāte | tásyor yát satyáṃ yatarád ŕ̥jīyas tád ít sómo 'vati hánty ásat ||12||"
  },
  {
    "book": "8",
    "hymn": "4",
    "verse": "13",
    "text_sa": "ná vā́ u sómo vr̥jináṃ hinoti ná kṣatríyam mithuyā́ dhāráyantam | hánti rákṣo hánty ā́sad vádantam ubhā́v índrasya prásitau śayāte ||13||"
  },
  {
    "book": "8",
    "hymn": "4",
    "verse": "14",
    "text_sa": "yádi vāhám ánr̥tadevo ásmi móghaṃ vā devā́m̐ apyūhé agne | kím asmábhyaṃ jātavedo hr̥ṇīṣe droghavā́cas te nirr̥tháṃ sacantām ||14||"
  },
  {
    "book": "8",
    "hymn": "4",
    "verse": "15",
    "text_sa": "adyā́ murīya yádi yātudhā́no ásmi yádi vā́yus tatápa púruṣasya | ádhā sá vīráir daśábhir ví yūyā yó mā móghaṃ yā́tudhānéty ā́ha ||15||"
  },
  {
    "book": "8",
    "hymn": "4",
    "verse": "16",
    "text_sa": "yó mā́yātuṃ yā́tudhānety ā́ha yó vā rakṣā́ḥ śícir asmī́ty ā́ha | índras táṃ hantu mahatā́ vadhéna víśvasya jantór adhamás padīṣṭa ||16||"
  },
  {
    "book": "8",
    "hymn": "4",
    "verse": "17",
    "text_sa": "prá yā́ jígāti khargáleva náktam ápa druhús tanvàṃ1 gū́hamānā | vavrám anantám áva sā́ padīṣṭia grā́vāṇo ghnantu rakṣása upabdáiḥ ||17||"
  },
  {
    "book": "8",
    "hymn": "4",
    "verse": "18",
    "text_sa": "ví tiṣṭhadhvam maruto vikṣv ìcháta gr̥bhāyáta rakṣásaḥ sáṃ pinaṣṭan | váyo yé bhūtvā́ patáyanti naktábhir yé vā rípo dadhiré devé adhvaré ||18||"
  },
  {
    "book": "8",
    "hymn": "4",
    "verse": "19",
    "text_sa": "prá vartaya divó 'śmānam indra sómaśitaṃ maghavant sáṃ śiśādhi | prāktó apāktó adharā́d udaktó 'bhí jahi rakṣásaḥ párvatena ||19||"
  },
  {
    "book": "8",
    "hymn": "4",
    "verse": "20",
    "text_sa": "etá u tyé patayanti śváyātava índraṃ dipsanti dipsávó 'dābhyam | śíśīte śakráḥ píśunebhyo vadháṃ nunáṃ sr̥jad aśániṃ yātumádbhyaḥ ||20|| {10}"
  },
  {
    "book": "8",
    "hymn": "4",
    "verse": "21",
    "text_sa": "índro yātūnā́m abhavat parāśaró havirmáthīnām abhy ā̀vívāsatām | abhī́d u śakráḥ paraśúr yáthā vánaṃ pā́treva bhindánt satá etu rakṣásaḥ ||21||"
  },
  {
    "book": "8",
    "hymn": "4",
    "verse": "22",
    "text_sa": "úlūkayātuṃ śuśulū́kayātuṃ jahí śváyātum utá kókayātum | suparṇáyātum utá gŕ̥dhrayātuṃ dr̥ṣádeva prá mr̥ṇa rákṣa indra ||22||"
  },
  {
    "book": "8",
    "hymn": "4",
    "verse": "23",
    "text_sa": "mā́ no rákṣo abhí naḍ yātumā́vad ápochantu mithunā́ yé kimīdínaḥ | pr̥thivī́ naḥ pā́rthivāt pātv áṃhaso 'ntárikṣaṃ divyā́t pātv asmā́n ||23||"
  },
  {
    "book": "8",
    "hymn": "4",
    "verse": "24",
    "text_sa": "índra jahí púmāṃsaṃ yātudhā́nam utá stríyaṃ māyáyā śā́śadānām | vígrīvāso mū́radevā r̥dantu mā́ té dr̥śant sū́ryam uccárantam ||24||"
  },
  {
    "book": "8",
    "hymn": "4",
    "verse": "25",
    "text_sa": "práti cakṣva ví cakṣvéndraś ca soma jāgr̥tam | rákṣobhyo vadhám asyatam aśániṃ yātumádbhyaḥ ||25|| {11}"
  },
  {
    "book": "8",
    "hymn": "5",
    "verse": "1",
    "text_sa": "ayáṃ pratisaró maṇír vīró vīrā́ya badhyate | vīryàvānt sapatnahā́ śū́ravīraḥ paripā́ṇaḥ sumaṅgálaḥ ||1||"
  },
  {
    "book": "8",
    "hymn": "5",
    "verse": "2",
    "text_sa": "ayáṃ maṇíḥ sapatnahā́ suvī́raḥ sáhasvān vājī́ sáhamāna ugráḥ | pratyák kr̥tyā́ dūṣáyann eti vīráḥ ||2||"
  },
  {
    "book": "8",
    "hymn": "5",
    "verse": "3",
    "text_sa": "anénéndro maṇínā vr̥trám ahann anénā́surān párābhāvayan manīṣī́ | anénājayad dyā́vāpr̥thivī́ ubhé imé anénājayat pradíśaś cátasraḥ ||3||"
  },
  {
    "book": "8",
    "hymn": "5",
    "verse": "4",
    "text_sa": "ayáṃ srāktyó maṇíḥ pratīvartáḥ pratisaráḥ | ójasvān vimr̥dhó vaśī́ só asmā́n pātu sarvátaḥ ||4||"
  },
  {
    "book": "8",
    "hymn": "5",
    "verse": "5",
    "text_sa": "tád agnír āha tád u sóma āha bŕ̥haspátiḥ savitā́ tád índraḥ | té me devā́ḥ puróhitāḥ pratī́cīḥ kr̥tyā́ḥ pratisaráir ajantu ||5||"
  },
  {
    "book": "8",
    "hymn": "5",
    "verse": "6",
    "text_sa": "antár dadhe dyā́vāpr̥thivī́ utā́har utá sū́ryam | té me devā́ḥ puróhitāḥ pratī́cīḥ kr̥tyā́ḥ pratisaráir ajantu ||6||"
  },
  {
    "book": "8",
    "hymn": "5",
    "verse": "7",
    "text_sa": "yé srāktyáṃ maṇíṃ jánā vármāṇi kr̥ṇváte | sū́rya iva dívam ārúhya ví kr̥tyā́ bādhate vaśī́ ||7||"
  },
  {
    "book": "8",
    "hymn": "5",
    "verse": "8",
    "text_sa": "srāktyéna maṇínā ŕ̥ṣiṇeva manīṣíṇā | ájaiṣaṃ sárvāḥ pŕ̥tanā ví mŕ̥dho hanmi rakṣásaḥ ||8||"
  },
  {
    "book": "8",
    "hymn": "5",
    "verse": "9",
    "text_sa": "yā́ḥ kr̥tyā́ āṅgirasī́r yā́ḥ kr̥tyā́ āsurī́r yā́ḥ | kr̥tyā́ḥ svayáṃkr̥tā yā́ u cānyébhir ā́bhr̥tāḥ | ubháyīs tā́ḥ párā yantu parāváto navatíṃ nāvyā̀ áti ||9||"
  },
  {
    "book": "8",
    "hymn": "5",
    "verse": "10",
    "text_sa": "asmái maṇíṃ várma badhnantu devā́ índro víṣṇuḥ savitā́ rudró agníḥ | prajā́patiḥ parameṣṭhī́ virā́ḍ vaiśvānará ŕ̥ṣayaś ca sárve ||10|| {12}"
  },
  {
    "book": "8",
    "hymn": "5",
    "verse": "11",
    "text_sa": "uttamó asy óṣadhīnām anaḍvā́n jágatām iva vyāghráḥ śvápadām iva |"
  },
  {
    "book": "8",
    "hymn": "5",
    "verse": "12",
    "text_sa": "sá íd vyāghró bhavaty átho siṃhó átho vŕ̥ṣā | átho sapatnakárśano yó bíbhartīmáṃ maṇím ||12||"
  },
  {
    "book": "8",
    "hymn": "5",
    "verse": "13",
    "text_sa": "náinaṃ ghnanty apsaráso ná gandharvā́ ná mártyāḥ | sárvā díśo ví rājati yó bíbhartīmáṃ maṇím ||13||"
  },
  {
    "book": "8",
    "hymn": "5",
    "verse": "14",
    "text_sa": "kaśyápas tvā́m asr̥jata kaśyápas tvā sám airayat | ábibhas tvéndro mā́nuṣe bíbhrat saṃśreṣiṇé 'jayat | maṇíṃ sahásravīryaṃ várma devā́ akr̥ṇvata ||14||"
  },
  {
    "book": "8",
    "hymn": "5",
    "verse": "15",
    "text_sa": "yás tvā kr̥tyā́bhir yás tvā dīkṣā́bhir yajñáir yás tvā jíghāṃsati | pratyák tvám indra táṃ jahi vájreṇa śatáparvaṇā ||15||"
  },
  {
    "book": "8",
    "hymn": "5",
    "verse": "16",
    "text_sa": "ayám íd vái pratīvartá ójasvān saṃjayó maṇíḥ | prajā́ṃ dhánaṃ ca rakṣatu paripā́ṇaḥ sumaṅgálaḥ ||16||"
  },
  {
    "book": "8",
    "hymn": "5",
    "verse": "17",
    "text_sa": "asapatnáṃ no adharā́d asapatnáṃ na uttarā́t | índrāsapatnáṃ naḥ paścā́j jyótiḥ śūra purás kr̥dhi ||17||"
  },
  {
    "book": "8",
    "hymn": "5",
    "verse": "18",
    "text_sa": "várma me dyā́vāpr̥thivī́ vármā́har várma sū́ryaḥ | várma ma índraś cāgníś ca várma dhātā́ dadhātu me ||18||"
  },
  {
    "book": "8",
    "hymn": "5",
    "verse": "19",
    "text_sa": "aindrāgnáṃ várma bahuláṃ yád ugráṃ víśve devā́ nā́tivídhyanti sárve | tán me tanvàṃ trāyatāṃ sarváto br̥hád ā́yuṣmāṃ jarádaṣṭir yáthā́sāni ||19||"
  },
  {
    "book": "8",
    "hymn": "5",
    "verse": "20",
    "text_sa": "ā́ mārukṣad devamaṇír mahyā́ ariṣṭátātaye | imáṃ methím abhisáṃviśadhvaṃ tanūpā́naṃ trivárūtham ójase ||20||"
  },
  {
    "book": "8",
    "hymn": "5",
    "verse": "21",
    "text_sa": "asmínn índro ní dadhātu nr̥mṇám imáṃ devāso abhisáṃviśadhvam | dīrghāyutvā́ya śatáśāradāyā́yuṣmān jarádaṣṭir yáthā́sat ||21||"
  },
  {
    "book": "8",
    "hymn": "5",
    "verse": "22",
    "text_sa": "svastidā́ viśā́ṃ pátir vr̥trahā́ vimr̥dhó vaśī́ | índro badhnātu te maṇíṃ jigīvā́m̐ áparājitaḥ | somapā́ abhayaṅkaró vŕ̥ṣā |"
  },
  {
    "book": "8",
    "hymn": "6",
    "verse": "1",
    "text_sa": "yáu te mātónmamā́rja jātā́yāḥ pativédanau | durṇā́mā tátra mā́ gr̥dhad alíṃśa utá vatsápaḥ ||1||"
  },
  {
    "book": "8",
    "hymn": "6",
    "verse": "2",
    "text_sa": "palālānupalāláu śárkuṃ kókaṃ malimlucáṃ palī́jakam | āśréṣaṃ vavrívāsasam ŕ̥kṣagrīvaṃ pramīlínam ||2||"
  },
  {
    "book": "8",
    "hymn": "6",
    "verse": "3",
    "text_sa": "mā́ sáṃ vr̥to mópa sr̥pa ūrū́ mā́va sr̥po 'ntarā́ | kr̥ṇómy asyai bheṣajáṃ bajáṃ durṇāmacā́tanam ||3||"
  },
  {
    "book": "8",
    "hymn": "6",
    "verse": "4",
    "text_sa": "durṇā́mā ca sunā́mā cobhā́ samvŕ̥tam ichataḥ | arā́yān ápa hanmaḥ sunā́mā stráiṇam ichatām ||4||"
  },
  {
    "book": "8",
    "hymn": "6",
    "verse": "5",
    "text_sa": "yáḥ kr̥ṣṇáḥ keśy ásura stambajá utá túṇḍikaḥ | arā́yān asyā muṣkā́bhyāṃ bháṃsasó 'pa hanmasi ||5||"
  },
  {
    "book": "8",
    "hymn": "6",
    "verse": "6",
    "text_sa": "anujighráṃ pramr̥śántaṃ kravyā́dam utá rerihám | arā́yāṃ chvakiṣkíṇo bajáḥ piṅgó anīnaśat ||6||"
  },
  {
    "book": "8",
    "hymn": "6",
    "verse": "7",
    "text_sa": "yás tvā svápne nipádyate bhrā́tā bhūtvā́ pitéva ca | bajás tā́nt sahatām itáḥ klībárūpāṃs tirīṭínaḥ ||7||"
  },
  {
    "book": "8",
    "hymn": "6",
    "verse": "8",
    "text_sa": "yás tvā svapántīṃ tsárati yás tvā dípsati jā́gratīm | chāyā́m iva prá tā́nt sū́ryaḥ parikrā́mann anīnaśat ||8||"
  },
  {
    "book": "8",
    "hymn": "6",
    "verse": "9",
    "text_sa": "yáḥ kr̥ṇóti mr̥távatsām ávatokām imā́ṃ stríyam | tám oṣadhe tváṃ nāśayāsyā́ḥ kamálam añjivám ||9||"
  },
  {
    "book": "8",
    "hymn": "6",
    "verse": "10",
    "text_sa": "yé śā́lāḥ parinŕ̥tyanti sāyáṃ gardabhanādínaḥ | kusū́lā yé ca kukṣilā́ḥ kakubhā́ḥ karúmāḥ srímāḥ | tā́n oṣadhe tváṃ gandhéna viṣūcī́nān ví nāśaya ||10|| {14}"
  },
  {
    "book": "8",
    "hymn": "6",
    "verse": "11",
    "text_sa": "yé kukúndhāḥ kukírabhāḥ kŕ̥ttīr dūrśā́ni bíbhrati | klībā́ iva pranŕ̥tyanto váne yé kurváte ghóṣaṃ tā́n itó nāśayāmasi ||11||"
  },
  {
    "book": "8",
    "hymn": "6",
    "verse": "12",
    "text_sa": "yé sū́ryaṃ ná títikṣanta ātápantam amúṃ diváḥ | arā́yān bastavāsíno durgándhīṃl lóhitāsyān mákakān nāśayāmasi ||12||"
  },
  {
    "book": "8",
    "hymn": "6",
    "verse": "13",
    "text_sa": "yá ātmā́nam atimātrám áṃsa ādhā́ya bíbhrati | strīṇā́ṃ śroṇipratodína índra rákṣāṃsi nāśaya ||13||"
  },
  {
    "book": "8",
    "hymn": "6",
    "verse": "14",
    "text_sa": "yé pū́rve badhvò yánti háste śŕ̥ṅgāni bíbhrataḥ | āpākesthā́ḥ prahāsína stambé yé kurváte jyótis tā́n itó nāśayāmasi ||14||"
  },
  {
    "book": "8",
    "hymn": "6",
    "verse": "15",
    "text_sa": "yéṣām paścā́t prápadāni puráḥ pā́rṣṇīḥ puró múkhā | khalajā́ḥ śakadhūmajā́ úruṇḍā yé ca maṭmaṭā́ḥ kumbhámuṣkā ayāśávaḥ | tā́n asyā́ brahmaṇas pate pratībodhéna nāśaya ||15||"
  },
  {
    "book": "8",
    "hymn": "6",
    "verse": "16",
    "text_sa": "paryastākṣā́ ápracaṅkaśā astraiṇā́ḥ santu páṇḍagāḥ | áva bheṣaja pādaya yá imā́ṃ saṃvívr̥tsaty ápatiḥ svapatíṃ stríyam ||16||"
  },
  {
    "book": "8",
    "hymn": "6",
    "verse": "17",
    "text_sa": "uddharṣíṇaṃ múnikeśaṃ jambháyantaṃ marīmŕ̥śám | upéṣantam udumbálaṃ tuṇḍélam utá śā́luḍam | padā́ prá vidhya pā́rṣṇyā sthālī́ṃ gáur iva spandanā́ ||17||"
  },
  {
    "book": "8",
    "hymn": "6",
    "verse": "18",
    "text_sa": "yás te gárbhaṃ pratimr̥śā́j jātáṃ vā māráyāti te | piṅgás tám ugrádhanvā kr̥ṇótu hr̥dayāvídham ||18||"
  },
  {
    "book": "8",
    "hymn": "6",
    "verse": "19",
    "text_sa": "yé amnó jatā́n māráyanti sū́tikā anuśérate | strī́bhāgān piṅgó gandharvā́n vā́to abhrám ivājatu ||19||"
  },
  {
    "book": "8",
    "hymn": "6",
    "verse": "20",
    "text_sa": "párisr̥ṣṭaṃ dharayatu yád dhitáṃ mā́va pādi tát | gárbhaṃ ta ugráu rakṣatām bheṣajáu nīvibhāryàu ||20|| {15}"
  },
  {
    "book": "8",
    "hymn": "6",
    "verse": "21",
    "text_sa": "pavīnasā́t taṅgalvā̀c chā́yakād utá nágnakāt | prajā́yai pátye tvā piṅgáḥ pári pātu kimīdínaḥ ||21||"
  },
  {
    "book": "8",
    "hymn": "6",
    "verse": "22",
    "text_sa": "dvyā̀syāc caturakṣā́t páñcapadād anaṅguréḥ | vŕ̥ntād abhí prasárpataḥ pári pāhi varīvr̥tā́t ||22||"
  },
  {
    "book": "8",
    "hymn": "6",
    "verse": "23",
    "text_sa": "yá āmáṃ mā́ṃsam adanti páuruṣeyaṃ ca yé kravíḥ | gárbhān khā́danti keśavā́s tā́n itó nāśayāmasi ||23||"
  },
  {
    "book": "8",
    "hymn": "6",
    "verse": "24",
    "text_sa": "yé sū́ryāt parisárpanti snuṣéva śváśurād ádhi | bajáś ca téṣāṃ piṅgáś ca hŕ̥dayé 'dhi ní vidhyatām ||24||"
  },
  {
    "book": "8",
    "hymn": "6",
    "verse": "25",
    "text_sa": "píṅga rákṣa jā́yamānaṃ mā́ púmāṃsaṃ stríyaṃ kran | āṇḍā́do gárbhān mā́ dabhan bā́dhasvetáḥ kimīdínaḥ ||25||"
  },
  {
    "book": "8",
    "hymn": "6",
    "verse": "26",
    "text_sa": "aprajā́stvaṃ mā́rtavatsam ā́d ródam aghám āvayám | vr̥kṣā́d iva srájam kr̥tvā́priye práti muñca tát ||26|| {16}"
  },
  {
    "book": "8",
    "hymn": "7",
    "verse": "1",
    "text_sa": "yā́ babhrávo yā́ś ca śukrā́ róhiṇīr utá pŕ̥śnayaḥ | ásiknīḥ kr̥ṣṇā́ óṣadhīḥ sárvā achā́vadāmasi ||1||"
  },
  {
    "book": "8",
    "hymn": "7",
    "verse": "2",
    "text_sa": "trā́yantām imáṃ púrusaṃ yákṣmād devéṣitād ádhi | yā́sām dyáuḥ pitā́ pr̥thivī́ mātā́ samudró mū́laṃ vīrúdhāṃ babhū́va ||2||"
  },
  {
    "book": "8",
    "hymn": "7",
    "verse": "3",
    "text_sa": "ā́po ágraṃ divyā́ óṣadhayaḥ | tā́s te yákṣmam enasyàm áṅgādaṅgād anīnaśan ||3||"
  },
  {
    "book": "8",
    "hymn": "7",
    "verse": "4",
    "text_sa": "prastr̥ṇatī́ stambínīr ékaśuṅgāḥ pratanvatī́r óṣadhīr ā́ vadāmi | aṃśumátīḥ kaṇḍínīr yā́ víśākhā hváyāmi te vīrúdho vaiśvadevī́r ugrā́ḥ puruṣajī́vanīḥ ||4||"
  },
  {
    "book": "8",
    "hymn": "7",
    "verse": "5",
    "text_sa": "yád vaḥ sáhaḥ sahamānā vīryàṃ1 yác ca vo bálam | ténemám asmā́d yákṣmāt púruṣaṃ muñcatauṣadhīr átho kr̥ṇomi bheṣajám ||5||"
  },
  {
    "book": "8",
    "hymn": "7",
    "verse": "6",
    "text_sa": "jīvalā́ṃ naghāriṣā́ṃ jīvantī́m óṣadhīm ahám | arundhatī́m unnáyantīṃ puṣpā́m mádhumatīm ihá huve 'smā́ ariṣṭátātaye ||6||"
  },
  {
    "book": "8",
    "hymn": "7",
    "verse": "7",
    "text_sa": "ihā́ yantu prácetaso medínīr vácaso máma | yáthemáṃ pāráyāmasi púruṣaṃ duritā́d ádhi ||7||"
  },
  {
    "book": "8",
    "hymn": "7",
    "verse": "8",
    "text_sa": "agnér ghāsó apā́ṃ gárbho yā́ róhanti púnarṇavāḥ | dhruvā́ḥ sahásranāmnī́r bheṣajī́ḥ santv ā́bhr̥tāḥ ||8||"
  },
  {
    "book": "8",
    "hymn": "7",
    "verse": "9",
    "text_sa": "avákolbā udákātmāna óṣadhayaḥ | vyr̥̀ṣantu duritáṃ tīkṣṇaśr̥ṅgyàḥ ||9||"
  },
  {
    "book": "8",
    "hymn": "7",
    "verse": "10",
    "text_sa": "unmuñcántīr vivaruṇā́ ugrā́ yā́ viṣadū́ṣanīḥ | átho balāsanā́śanīḥ kr̥tyādū́ṣaṇīś ca yā́s tā́ ihā́ yantv óṣadhīḥ ||10|| {17}"
  },
  {
    "book": "8",
    "hymn": "7",
    "verse": "11",
    "text_sa": "apakrītā́ḥ sáhīyasīr vīrúdho yā́ abhíṣṭutāḥ | trā́yantām asmín grā́me gā́m áśvaṃ púruṣaṃ paśúm ||11||"
  },
  {
    "book": "8",
    "hymn": "7",
    "verse": "12",
    "text_sa": "mádhuman mū́laṃ mádhumad ágram āsām mádhuman mádhyaṃ vīrúdhāṃ babhūva | mádhumat parṇáṃ mádhumat púṣpam āsāṃ mádhoḥ sámbhaktā amŕ̥tasya bhakṣó ghr̥tám ánnaṃ duhratāṃ gópurogavam ||12||"
  },
  {
    "book": "8",
    "hymn": "7",
    "verse": "13",
    "text_sa": "yā́vatīḥ kíyatīś cemā́ḥ pr̥thivyā́m ádhy óṣadhīḥ | tā́ mā sahasraparṇyò mr̥tyór muñcantv áṃhasaḥ ||13||"
  },
  {
    "book": "8",
    "hymn": "7",
    "verse": "14",
    "text_sa": "váiyāghro maṇír vīrúdhāṃ trā́yamāno 'bhiśastipā́ḥ | ámīvāḥ sárvā rákṣāṃsy ápa hantv ádhi dūrám asmát ||14||"
  },
  {
    "book": "8",
    "hymn": "7",
    "verse": "15",
    "text_sa": "síṃhasyeva stanáthoḥ sáṃ vijante 'gnér iva vijante ā́bhr̥tābhyaḥ | gávāṃ yákṣmaḥ púruṣāṇāṃ vīrúdbhir átinutto nāvyā̀ etu srotyā́ḥ ||15||"
  },
  {
    "book": "8",
    "hymn": "7",
    "verse": "16",
    "text_sa": "mumucānā́ óṣadhayo 'gnér vaiśvānarā́d ádhi | bhū́miṃ saṃtanvatī́r ita yā́sāṃ rā́jā vánaspátiḥ ||16||"
  },
  {
    "book": "8",
    "hymn": "7",
    "verse": "17",
    "text_sa": "yā́ róhanty āṅgirasī́ḥ párvateṣu saméṣu ca | tā́ naḥ páyasvatīḥ śivā́ óṣadhīḥ santu śáṃ hr̥dé ||17||"
  },
  {
    "book": "8",
    "hymn": "7",
    "verse": "18",
    "text_sa": "yā́ś cāháṃ véda vīrúdho yā́ś ca páśyāmi cákṣuṣā | ájñātā jānīmáś ca yā́ yā́su vidmá ca sáṃbhr̥tam ||18||"
  },
  {
    "book": "8",
    "hymn": "7",
    "verse": "19",
    "text_sa": "sárvāḥ samagrā́ óṣadhīr bódhantu vácaso máma | yáthemáṃ pāráyāmasi púruṣam duritā́d ádhi ||19||"
  },
  {
    "book": "8",
    "hymn": "7",
    "verse": "20",
    "text_sa": "aśvatthó darbhó vīrúdhāṃ sómo rā́jāmŕ̥taṃ havíḥ | vrīhír yávaś ca bheṣajáu divási putrā́v ámartyau ||20|| {18}"
  },
  {
    "book": "8",
    "hymn": "7",
    "verse": "21",
    "text_sa": "új jihīdhve stanáyaty abhikrándaty oṣadhīḥ | yadā́ vaḥ pr̥śnimātaraḥ parjányo rétasā́vati ||21||"
  },
  {
    "book": "8",
    "hymn": "7",
    "verse": "22",
    "text_sa": "tásyāmŕ̥tasyemáṃ bálaṃ púruṣaṃ payayāmasi | átho kr̥ṇomi bheṣajáṃ yáthā́sac chatáhāyanaḥ ||22||"
  },
  {
    "book": "8",
    "hymn": "7",
    "verse": "23",
    "text_sa": "varāhó veda vīrúdhaṃ nakuló veda bheṣajī́m | sarpā́ gandharvā́ yā́ vidús tā́ asmā́ ávase huve ||23||"
  },
  {
    "book": "8",
    "hymn": "7",
    "verse": "24",
    "text_sa": "yā́ḥ suparṇā́ āṅgirasī́r divyā́ yā́ ragháto vidúḥ | váyāṃsi haṃsā́ yā́ vidúr yā́s ca sárve patatríṇaḥ | mr̥gā́ yā́ vidúr óṣadhīs tā́ asmā́ ávase huve ||24||"
  },
  {
    "book": "8",
    "hymn": "7",
    "verse": "25",
    "text_sa": "yā́vatīnām óṣadhīnāṃ gā́vaḥ prāśnánty aghnyā́ yávatīnām ajāváyaḥ | tā́vatīs túbhyam óṣadhīḥ śárma yáchantv ā́bhr̥tāḥ ||25||"
  },
  {
    "book": "8",
    "hymn": "7",
    "verse": "26",
    "text_sa": "yā́vatīṣu manuṣyā̀ bheṣajáṃ bhiṣájo vidúḥ | tā́vatīr viśvábheṣajīr ā́ bharāmi tvā́m abhí ||26||"
  },
  {
    "book": "8",
    "hymn": "7",
    "verse": "27",
    "text_sa": "púṣpavatīḥ prasū́matīḥ phalínīr aphalā́ utá | saṃmātára iva duhrām asmā́ ariṣṭátātaye ||27||"
  },
  {
    "book": "8",
    "hymn": "7",
    "verse": "28",
    "text_sa": "út tvāhārṣaṃ páñcaśalād átho dáśaśalād utá | átho yámasya páḍvīśād víśvasmād devakilbiṣā́t ||28|| {19}"
  },
  {
    "book": "8",
    "hymn": "8",
    "verse": "1",
    "text_sa": "índro manthatu mánthitā śakráḥ śū́raḥ puraṃdaráḥ | yáthā hánāma sénā amítrāṇāṃ sahasraśáḥ ||1||"
  },
  {
    "book": "8",
    "hymn": "8",
    "verse": "2",
    "text_sa": "pūtirajjúr upadhmā́nī pū́tiṃ sénāṃ kr̥ṇotv amū́m | dhūmám agním parādŕ̥śyā 'mítrā hr̥tsv ā́ dadhatāṃ bhayám ||2||"
  },
  {
    "book": "8",
    "hymn": "8",
    "verse": "3",
    "text_sa": "amū́n aśvattha níḥ śr̥ṇīhi khā́dāmū́n khadirājirám | tājádbháṅga iva bhajantāṃ hántv enān vádhako vadháiḥ ||3||"
  },
  {
    "book": "8",
    "hymn": "8",
    "verse": "4",
    "text_sa": "paruṣā́n amū́n paruṣāhváḥ kr̥ṇotu hántv enān vádhako vadháiḥ | kṣipráṃ śará iva bhajantāṃ br̥hajjāléna sáṃditāḥ ||4||"
  },
  {
    "book": "8",
    "hymn": "8",
    "verse": "5",
    "text_sa": "antárikṣaṃ jā́lam āsīj jāladaṇḍā́ díśo mahī́ḥ | ténābhidhā́ya dásyūnāṃ śakráḥ sénām ápāvapat ||5||"
  },
  {
    "book": "8",
    "hymn": "8",
    "verse": "6",
    "text_sa": "br̥hád dhí jā́laṃ br̥hatáḥ śakrásya vājínīvataḥ | téna śátrūn abhí sárvān ny ùbja yáthā ná múcyātai katamáś canáiṣām ||6||"
  },
  {
    "book": "8",
    "hymn": "8",
    "verse": "7",
    "text_sa": "br̥hát te jā́laṃ br̥hatá indra śūra sahasrārghásya śatávīryasya | téna śatáṃ sahásram ayútaṃ nyàrbudaṃ jaghā́na śakró dásyūnām abhidhā́ya sénayā ||7||"
  },
  {
    "book": "8",
    "hymn": "8",
    "verse": "8",
    "text_sa": "ayáṃ lokó jā́lam āsīc chakrásya maható mahā́n | ténāhám indrajālénāmū́ṃs támasābhí dadhāmi sárvān ||8||"
  },
  {
    "book": "8",
    "hymn": "8",
    "verse": "9",
    "text_sa": "sedír ugrā́ vyr̥̀ddhir ā́rtiś cānapavācanā́ | śrámas tandrī́ś ca móhaś ca táir amū́n abhí dadhāmi sárvān ||9||"
  },
  {
    "book": "8",
    "hymn": "8",
    "verse": "10",
    "text_sa": "mr̥tyáve 'mū́n prá yachāmi mr̥tyupāśáir amī́ sitā́ḥ | mr̥tyór yé aghalā́ dūtā́s tébhya enān práti nayāmi baddhvā́ ||10|| {20}"
  },
  {
    "book": "8",
    "hymn": "8",
    "verse": "11",
    "text_sa": "náyatāmū́n mr̥tyudūtā yámadūtā ápombhata | paraḥsahasrā́ hanyantāṃ tr̥ṇéḍhv enān matyàṃ bhavásya ||11||"
  },
  {
    "book": "8",
    "hymn": "8",
    "verse": "12",
    "text_sa": "sādhyā́ ékaṃ jāladaṇḍám udyátya yanty ójasā | rudrā́ ékaṃ vásava ékam ādityáir éka údyataḥ ||12||"
  },
  {
    "book": "8",
    "hymn": "8",
    "verse": "13",
    "text_sa": "víśve devā́ḥ upáriṣṭād ubjánto yantv ójasā | mádhyena ghnánto yantu sénām áṅgiraso mahī́m ||13||"
  },
  {
    "book": "8",
    "hymn": "8",
    "verse": "14",
    "text_sa": "vánaspátīn vānaspatyā́n óṣadhīr utá vīrúdhaḥ | dvipā́c cátuṣpād iṣṇāmi yáthā sénām amū́ṃ hánan ||14||"
  },
  {
    "book": "8",
    "hymn": "8",
    "verse": "15",
    "text_sa": "gandharvāpsarásaḥ sarpā́n devā́n puṇyajanā́n pitr̥̄́n | dr̥ṣṭā́n adŕ̥ṣṭān iṣṇāmi yáthā sénām amū́ṃ hánan ||15||"
  },
  {
    "book": "8",
    "hymn": "8",
    "verse": "16",
    "text_sa": "imá uptā́ mr̥tyupāśā́ yā́n ākrámya ná mucyáse | amúṣyā hantu sénāyā idáṃ kū́ṭaṃ sahasraśáḥ ||16||"
  },
  {
    "book": "8",
    "hymn": "8",
    "verse": "17",
    "text_sa": "gharmáḥ sámiddho agnínāyáṃ hómaḥ sahasraháḥ | bhaváś ca pŕ̥śnibāhuś ca śárva sénām amū́ṃ hatam ||17||"
  },
  {
    "book": "8",
    "hymn": "8",
    "verse": "18",
    "text_sa": "mr̥tyór ā́ṣam ā́ padyantāṃ kṣúdhaṃ sedíṃ vadhám bhayám | índraś cākṣujālā́bhyāṃ śárva sénām amū́ṃ hatam ||18||"
  },
  {
    "book": "8",
    "hymn": "8",
    "verse": "19",
    "text_sa": "párājitāḥ prá trasatāmitrā nuttā́ dhāvata bráhmaṇā | bŕ̥haspátipranuttānāṃ mā́mī́ṣāṃ moci káś caná ||19||"
  },
  {
    "book": "8",
    "hymn": "8",
    "verse": "20",
    "text_sa": "áva padyantām eṣām ā́yudhāni mā́ śakan pratidhā́m íṣum | áthaiṣāṃ bahú bíbhyatām íṣavaḥ ghnantu mármaṇi ||20||"
  },
  {
    "book": "8",
    "hymn": "8",
    "verse": "21",
    "text_sa": "sáṃ krośatām enān dyā́vāpr̥thivī́ sám antárikṣaṃ sahá devátābhiḥ | mā́ jñātā́raṃ mā́ pratiṣṭhā́ṃ vidanta mithó vighnānā́ úpa yantu mr̥tyúm ||21||"
  },
  {
    "book": "8",
    "hymn": "8",
    "verse": "22",
    "text_sa": "díśaś cátasro 'śvataryò devarathásya purodā́śāḥ śaphā́ antárikṣam uddhíḥ | dyā́vāpr̥thivī́ pákṣasī r̥távo 'bhī́śavo 'ntardeśā́ḥ kimkarā́ vā́k párirathyam ||22||"
  },
  {
    "book": "8",
    "hymn": "8",
    "verse": "23",
    "text_sa": "saṃvatsaró ráthaḥ parivatsaró rathopasthó virā́ḍ īṣā́gnī́ rathamukhám | índraḥ savyaṣṭhā́ś candrámāḥ sā́rathiḥ ||23||"
  },
  {
    "book": "8",
    "hymn": "8",
    "verse": "24",
    "text_sa": "itó jayetó ví jaya sáṃ jaya jáya svā́hā | imé jayantu párāmī́ jayantāṃ svā́haibhyó durā́hāmī́bhyaḥ | nīlalohiténāmū́n abhyávatanomi ||24|| {21}"
  },
  {
    "book": "8",
    "hymn": "9",
    "verse": "1",
    "text_sa": "kútas táu jātáu katamáḥ só árdhaḥ kásmāl lokā́t katamásyāḥ pr̥thivyā́ḥ | vatsáu virā́jaḥ salilā́d úd aitāṃ táu tvā pr̥chāmi kataréṇa dugdhā́ ||1||"
  },
  {
    "book": "8",
    "hymn": "9",
    "verse": "2",
    "text_sa": "yó ákrandayat saliláṃ mahitvā́ yóniṃ kr̥tvā́ tribhújaṃ śáyānaḥ | vatsáḥ kāmadúgho virā́jaḥ sá gúhā cakre tanvàḥ parācáiḥ ||2||"
  },
  {
    "book": "8",
    "hymn": "9",
    "verse": "3",
    "text_sa": "yā́ni trī́ṇi br̥hánti yéṣāṃ caturtháṃ viyunákti vā́cam | brahmáinad vidyāt tápasā vipaścíd yásminn ékaṃ yujyáte yásminn ékam ||3||"
  },
  {
    "book": "8",
    "hymn": "9",
    "verse": "4",
    "text_sa": "br̥hatáḥ pári sā́māni ṣaṣṭhā́t páñcā́dhi nírmitā | br̥hád br̥hatyā́ nírmitaṃ kútó 'dhi br̥hatī́ mitā́ ||4||"
  },
  {
    "book": "8",
    "hymn": "9",
    "verse": "5",
    "text_sa": "br̥hatī́ pári mā́trāyā mātúr mā́trā́dhi nírmitā | māyā́ ha jajñe māyā́yā māyā́yā mā́talī pári ||5||"
  },
  {
    "book": "8",
    "hymn": "9",
    "verse": "6",
    "text_sa": "vaiśvānarásya pratimópári dyáur yā́vad ródasī vibabādhé agníḥ | tátaḥ ṣaṣṭhā́d ā́múto yanti stómā úd itó yanty abhí ṣaṣṭhám áhnaḥ ||6||"
  },
  {
    "book": "8",
    "hymn": "9",
    "verse": "7",
    "text_sa": "ṣáṭ tvā pr̥chāma ŕ̥ṣayaḥ kaśyapemé tváṃ hí yuktáṃ yuyukṣé yógyaṃ ca | virā́jam āhur bráhmaṇaḥ pitáraṃ tā́ṃ no ví dhehi yatidhā́ sákhibhyaḥ ||7||"
  },
  {
    "book": "8",
    "hymn": "9",
    "verse": "8",
    "text_sa": "yā́ṃ prácyutām ánu yajñā́ḥ pracyávanta upatíṣṭhanta upatíṣṭhamānām | yásyā vraté prasavé yakṣám éjati sā́ virā́ṭ r̥ṣayaḥ paramé vyòman ||8||"
  },
  {
    "book": "8",
    "hymn": "9",
    "verse": "9",
    "text_sa": "aprāṇáiti prāṇéna prāṇatī́nāṃ virā́ṭ svarā́jam abhy èti paścā́t | víśvaṃ mr̥śántīm abhírūpāṃ virā́jaṃ páśyanti tvé na tvé paśyanty enām ||9||"
  },
  {
    "book": "8",
    "hymn": "9",
    "verse": "10",
    "text_sa": "kó virā́jo mithunatváṃ prá veda ká r̥tū́n ká u kálpam asyāḥ | krámān kó asyāḥ katidhā́ vídugdhān kó asyā dhā́ma katidhā́ vyùṣṭīḥ ||10|| {22}"
  },
  {
    "book": "8",
    "hymn": "9",
    "verse": "11",
    "text_sa": "iyám evá sā́ yā́ prathamā́ vyáuchad āsv ítarāsu carati práviṣṭā | mahā́nto asyāṃ mahimā́no antár vadhū́r jigāya navagáj jánitrī ||11||"
  },
  {
    "book": "8",
    "hymn": "9",
    "verse": "12",
    "text_sa": "chándaḥpakṣe uṣásā pépiśāne samānáṃ yónim ánu sáṃ careme | sū́ryapatnī sáṃ carataḥ prajānatī́ ketumátī ajáre bhū́riretasā ||12||"
  },
  {
    "book": "8",
    "hymn": "9",
    "verse": "13",
    "text_sa": "r̥tásya pánthām ánu tisrá ā́gus tráyo gharmā́ ánu réta ā́guḥ | prajā́m ékā jínvaty ū́rjam ékā rāṣṭrám ékā rakṣati devayūnā́m ||13||"
  },
  {
    "book": "8",
    "hymn": "9",
    "verse": "14",
    "text_sa": "agnī́ṣómāv adadhur yā́ turī́yā́sīd yajñásya pakṣā́v ŕ̥ṣayaḥ kalpáyantaḥ | gāyatrī́ṃ triṣṭúbhaṃ jágatīm anuṣṭúbhaṃ br̥hadarkī́ṃ yájamānāya svàr ābhárantīm ||14||"
  },
  {
    "book": "8",
    "hymn": "9",
    "verse": "15",
    "text_sa": "páñca vyùṣṭīr ánu páñca dóhā gā́ṃ páñcanāmnīm r̥távó 'nu páñca | páñca díśaḥ pañcadaśéna kl̥ptā́s tā́ ékamūrdhnīr abhí lokám ékam ||15||"
  },
  {
    "book": "8",
    "hymn": "9",
    "verse": "16",
    "text_sa": "ṣáṭ jātā́ bhūtā́ prathamajā́ r̥tásya ṣáṭ u sā́māni ṣaṭaháṃ vahanti | ṣaṭyogáṃ sī́ram ánu sā́masāma ṣáṭ āhur dyā́vāpr̥thivī́ḥ ṣáṭ urvī́ḥ ||16||"
  },
  {
    "book": "8",
    "hymn": "9",
    "verse": "17",
    "text_sa": "ṣáḍ āhuḥ śītā́n ṣáḍ u māsá uṣṇā́n r̥túṃ no brū́ta yatamó 'tiriktaḥ | saptá suparṇā́ḥ kaváyo ní ṣeduḥ saptá chándāṃsy ánu saptá dīkṣā́ḥ ||17||"
  },
  {
    "book": "8",
    "hymn": "9",
    "verse": "18",
    "text_sa": "saptá hómāḥ samídho ha saptá mádhūni saptá r̥távo ha saptá | saptā́jyāni pári bhūtám āyan tā́ḥ saptagr̥dhrā́ íti śuśrumā vayám ||18||"
  },
  {
    "book": "8",
    "hymn": "9",
    "verse": "19",
    "text_sa": "saptá chándāṃsi caturuttarā́ṇy anyó anyásminn ádhy ā́rpitāni | katháṃ stómāḥ práti tiṣṭhanti téṣu tā́ni stómeṣu kathám ā́rpitāni ||19||"
  },
  {
    "book": "8",
    "hymn": "9",
    "verse": "20",
    "text_sa": "katháṃ gāyatrī́ trivŕ̥taṃ vy ā̀pa katháṃ triṣṭúp pañcadaśéna kalpate | trayastriṃśéna jágatī kathám anuṣṭúp kathám ekaviṃśáḥ ||20|| {23}"
  },
  {
    "book": "8",
    "hymn": "9",
    "verse": "21",
    "text_sa": "aṣṭá jātā́ bhūtā́ prathamajā́ r̥tásyāṣṭéndra r̥tvíjo dáivyā yé | aṣṭáyonir áditir aṣṭáputrāstamī́ṃ rā́trim abhí havyám eti ||21||"
  },
  {
    "book": "8",
    "hymn": "9",
    "verse": "22",
    "text_sa": "ittháṃ śréyo mányamānedám ā́gamaṃ yuṣmā́kaṃ sakhyé ahám asmi śévā | samānájanmā krátur asti váḥ śiváḥ sá vaḥ sárvāḥ sáṃ carati prajānán ||22||"
  },
  {
    "book": "8",
    "hymn": "9",
    "verse": "23",
    "text_sa": "aṣṭéndrasya ṣáḍ yamásya ŕ̥ṣīṇāṃ saptá saptadhā́ | apó manuṣyā̀n óṣadhīs tā́m̐ u páñcā́nu secire ||23||"
  },
  {
    "book": "8",
    "hymn": "9",
    "verse": "24",
    "text_sa": "kévalī́ndrāya duduhé hí gr̥ṣṭír váśam pīyū́ṣaṃ prathamáṃ dúhānā | áthātarpayac catúraś caturdhā́ devā́n manuṣyā̀m̐ ásurān utá ŕ̥ṣīn ||24||"
  },
  {
    "book": "8",
    "hymn": "9",
    "verse": "25",
    "text_sa": "kó nú gáuḥ ká ekar̥ṣíḥ kím u dhā́ma kā́ āśíṣaḥ | yakṣám pr̥thivyā́m ekavŕ̥d ekartúḥ katamó nú sáḥ ||25||"
  },
  {
    "book": "8",
    "hymn": "9",
    "verse": "26",
    "text_sa": "ekó gáur éka ekar̥ṣír ékaṃ dhā́maikadhā́śíṣaḥ | yakṣáṃ pr̥thivyā́m ekavŕ̥d ekartúr nā́ti ricyate ||26|| {24}"
  },
  {
    "book": "8",
    "hymn": "10",
    "verse": "1",
    "text_sa": "virā́ḍ vā́ idám ágra āsīt tásyā jātā́yāḥ sárvam abibhed iyám evédáṃ bhaviṣyátī́ti ||1||"
  },
  {
    "book": "8",
    "hymn": "10",
    "verse": "2",
    "text_sa": "sód akrāmat sā́ gā́rhapatye ny àkrāmat | gr̥hamedhī́ gr̥hápatir bhavati yá eváṃ véda ||2||"
  },
  {
    "book": "8",
    "hymn": "10",
    "verse": "3",
    "text_sa": "sód akrāmat sā́havanī́ye ny àkrāmat | yánty asya devā́ deváhūtiṃ priyó devā́nāṃ bhavati yá eváṃ véda ||3||"
  },
  {
    "book": "8",
    "hymn": "10",
    "verse": "4",
    "text_sa": "sód akrāmat sā́ dakṣiṇāgnáu ny àkrāmat | yajñárto dakṣiṇī́yo vā́sateyo bhavati yá eváṃ véda ||4||"
  },
  {
    "book": "8",
    "hymn": "10",
    "verse": "5",
    "text_sa": "sód akrāmat sā́ sabhā́yāṃ ny àkrāmat | yánty asya sabhā́ṃ sábhyo bhavati yá eváṃ véda ||5||"
  },
  {
    "book": "8",
    "hymn": "10",
    "verse": "6",
    "text_sa": "sód akrāmat sā́ sámitau ny àkrāmat | yánty asya sámitiṃ sāmityó bhavati yá eváṃ véda ||6||"
  },
  {
    "book": "8",
    "hymn": "10",
    "verse": "7",
    "text_sa": "sód akrāmat sā́mántraṇe ny àkrāmat | yánty asyāmántraṇam āmantraṇī́yo bhavati yá eváṃ véda ||7|| {25}"
  },
  {
    "book": "8",
    "hymn": "10",
    "verse": "8",
    "text_sa": "sód akrāmat sā́ntárikṣe caturdhā́ víkrāntātiṣṭhat ||8||"
  },
  {
    "book": "8",
    "hymn": "10",
    "verse": "9",
    "text_sa": "tā́ṃ devamanuṣyā̀ abruvann iyám evá tád veda yád ubháya upajī́vememā́m úpa hvayāmahā íti ||9||"
  },
  {
    "book": "8",
    "hymn": "10",
    "verse": "10",
    "text_sa": "tā́m úpāhvayanta ||10||"
  },
  {
    "book": "8",
    "hymn": "10",
    "verse": "11",
    "text_sa": "ū́rja éhi svádha ehi sū́nr̥ta éhī́rāvaty éhī́ti ||11||"
  },
  {
    "book": "8",
    "hymn": "10",
    "verse": "12",
    "text_sa": "tásyā índro vatsá ā́sīd gāyatry àbhidhā́ny abhrám ū́dhaḥ ||12||"
  },
  {
    "book": "8",
    "hymn": "10",
    "verse": "13",
    "text_sa": "br̥hác ca rathaṃtaráṃ ca dváu stánāv ā́stāṃ yajñāyajñíyaṃ ca vāmadevyáṃ ca dváu ||13||"
  },
  {
    "book": "8",
    "hymn": "10",
    "verse": "14",
    "text_sa": "óṣadhīr evá rathaṃtaréṇa devā́ aduhran vyáco br̥hátā ||14||"
  },
  {
    "book": "8",
    "hymn": "10",
    "verse": "15",
    "text_sa": "apó vāmadevyéna yajñáṃ yajñāyajñíyena ||15||"
  },
  {
    "book": "8",
    "hymn": "10",
    "verse": "16",
    "text_sa": "óṣadhīr evā́smai rathaṃtaráṃ duhe vyáco br̥hát ||16||"
  },
  {
    "book": "8",
    "hymn": "10",
    "verse": "17",
    "text_sa": "apó vāmadevyáṃ yajñáṃ yajñāyajñíyaṃ yá véda ||17|| {26}"
  },
  {
    "book": "8",
    "hymn": "10",
    "verse": "18",
    "text_sa": "sód akrāmat sā́ vánaspátīn ā́gachat tā́ṃ vánaspátayo 'ghnata sā́ saṃvatsaré sám abhavat | tásmād vánaspátīnāṃ saṃvatsaré vr̥kṇám ápi rohati vr̥ścáte 'syā́priyo bhrā́tr̥vyo yá eváṃ véda ||18||"
  },
  {
    "book": "8",
    "hymn": "10",
    "verse": "19",
    "text_sa": "sód akrāmat sā́ pitr̥̄́n ā́gachat tā́ṃ pitáro 'ghnata sā́ māsí sám abhavat | tásmāt pitŕ̥bhyo māsy úpamāsyaṃ dadati prá pitr̥yā́ṇaṃ pánthāṃ jānāti yá eváṃ véda ||19||"
  },
  {
    "book": "8",
    "hymn": "10",
    "verse": "20",
    "text_sa": "sód akrāmat sā́ devā́n ā́gachat tā́ṃ devā́ aghnata sā́rdhamāsé sám abhavat | tásmād devébhyo 'rdhamāsé váṣaṭ kurvanti prá devayā́naṃ pánthāṃ jānāti yá eváṃ véda ||20||"
  },
  {
    "book": "8",
    "hymn": "10",
    "verse": "21",
    "text_sa": "sód akrāmat sā́ manuṣyā̀n ā́gachat tā́ṃ manuṣyā̀ aghnata sā́ sadyáḥ sám abhavat | tásmān manuṣyèbhya ubhayadyúr úpa haranty úpāsya gr̥hé haranti yá eváṃ véda ||21|| {27}"
  },
  {
    "book": "8",
    "hymn": "10",
    "verse": "22",
    "text_sa": "sód akrāmat sā́surān ā́gachat tā́m ásurā úpāhvayanta mā́ya éhī́ti | tásyā virócanaḥ prā́hrādir vatsá ā́sīd ayaspātráṃ pā́tram | tā́ṃ dvímūrdhārtvyò 'dhok tā́ṃ māyā́m evā́dhok || tā́ṃ māyā́m ásurā úpa jīvanty upajīvanī́yo bhavati yá eváṃ véda ||22||"
  },
  {
    "book": "8",
    "hymn": "10",
    "verse": "23",
    "text_sa": "sód akrāmat sā́ pitr̥̄́n ā́gachat tā́ṃ pitára úpāhvayanta svádha éhī́ti | tásyā yamó rā́jā vatsá ā́sīd rajatapātráṃ pā́tram | tā́m ántako mārtyavó 'dhok tā́ṃ svadhā́m evā́dhok | tā́ṃ svadhā́ṃ pitára úpa jīvanty upajīvanī́yo bhavati yá eváṃ véda ||23||"
  },
  {
    "book": "8",
    "hymn": "10",
    "verse": "24",
    "text_sa": "sód akrāmat sā́ manuṣyā̀n ā́gachat tā́ṃ manuṣyā̀ úpāhvayantérāvaty éhī́ti | tásyā mánur vaivasvató vatsá ā́sīt pr̥thivī́ pā́tram | tā́ṃ pŕ̥thī vainyò 'dhok tā́ṃ kr̥ṣíṃ ca sasyáṃ cādhok | té svadhā́ṃ kr̥ṣíṃ ca sasyáṃ ca manuṣyā̀ úpa jīvanti kr̥ṣṭárādhir upajīvanī́yo bhavati yá eváṃ véda ||24||"
  },
  {
    "book": "8",
    "hymn": "10",
    "verse": "25",
    "text_sa": "sód akrāmat sā́ saptar̥ṣī́n ā́gachat tā́ṃ saptar̥ṣáya úpāhvayanta bráhmaṇvaty éhī́ti | tásyāḥ sómo rā́jā vatsá ā́sīc chándaḥ pā́tram | tā́ṃ bŕ̥haspátir āṅgirasó 'dhok tā́ṃ bráhma ca tápaś cādhok | tád bráhma ca tápaś ca saptar̥ṣáya úpa jīvanti brahmavarcasy ùpajīvanī́yo bhavati yá eváṃ véda ||25|| {28}"
  },
  {
    "book": "8",
    "hymn": "10",
    "verse": "26",
    "text_sa": "sód akrāmat sā́ devā́n ā́gachat tā́ṃ devā́ úpāhvayantórja éhī́ti | tásyā índro vatsá ā́sīc camasáḥ pā́tram | tā́ṃ deváḥ savitā́dhok tā́m ūrjā́m evā́dhok | tā́ṃ ūrjā́ṃ devā́ úpa jīvanty upajīvanī́yo bhavati yá eváṃ véda ||26||"
  },
  {
    "book": "8",
    "hymn": "10",
    "verse": "27",
    "text_sa": "sód akrāmat sā́ gandharvāpsarása ā́gachat tā́ṃ gandharvāpsarása úpāhvayanta púṇyagandha éhī́ti | tásyāś citrárathaḥ sauryavarcasó vatsá ā́sīt puṣkaraparṇáṃ pā́tram | tā́ṃ vásuruciḥ sauryavarcasó 'dhok tā́ṃ púṇyam evá gandhám adhok | táṃ púṇyaṃ gandháṃ gandharvāpsarása úpa jīvanti púṇyagandhir upajīvanī́yo bhavati yá eváṃ véda ||27||"
  },
  {
    "book": "8",
    "hymn": "10",
    "verse": "28",
    "text_sa": "sód akrāmat sétarajanā́n ā́gachat tā́m itarajanā́ úpāhvayanta tírodha éhī́ti | tásyāḥ kúbero vaiśravaṇó vatsá ā́sīd āmapātráṃ pā́tram | tā́ṃ rajatánābhiḥ kaberakó 'dhok tā́ṃ tirodhā́m evā́dhok | tā́ṃ tirodhā́m atirajanā́ pitára úpa jīvanti tiró dhatte sárvaṃ pāpmā́nam upajīvanī́yo bhavati yá eváṃ véda ||28||"
  },
  {
    "book": "8",
    "hymn": "10",
    "verse": "29",
    "text_sa": "sód akrāmat sā́ sarpā́n ā́gachat tā́ṃ sarpā́ úpāhvayanta víṣavaty éhī́ti | tásyās takṣakó vaiśaleyó vatsá ā́sīd alābupātráṃ pā́traṃ | tā́ṃ dhr̥tárāṣṭra airāvató 'dhok tā́ṃ viṣám evā́dhok | tád viṣáṃ sarvā́ úpa jīvanty upajīvanī́yo bhavati yá eváṃ véda ||29|| {29}"
  },
  {
    "book": "8",
    "hymn": "10",
    "verse": "30",
    "text_sa": "tád yásmā eváṃ vidúṣe 'lā́bunābhiṣiñcét pratyā́hanyāt ||30||"
  },
  {
    "book": "8",
    "hymn": "10",
    "verse": "31",
    "text_sa": "ná ca pratyāhanyā́n mánasā tvā́ pratyā́hanmī́ti pratyā́hanyāt ||31||"
  },
  {
    "book": "8",
    "hymn": "10",
    "verse": "32",
    "text_sa": "yát pratyāhánti viṣám evá tát pratyā́hanti ||32||"
  },
  {
    "book": "8",
    "hymn": "10",
    "verse": "33",
    "text_sa": "viṣám evā́syā́priyaṃ bhrā́tr̥vyam anuvíṣicyate yá eváṃ véda ||33|| {30}"
  },
  {
    "book": "9",
    "hymn": "1",
    "verse": "1",
    "text_sa": "divás pr̥thivyā́ antárikṣāt samudrā́d agnér vā́tān madhukaśā́ hí jajñé | tā́ṃ cāyitvā́mŕ̥taṃ vásānāṃ hr̥dbhíḥ prajā́ḥ práti nandanti sárvāḥ ||1||"
  },
  {
    "book": "9",
    "hymn": "1",
    "verse": "2",
    "text_sa": "mahát páyo viśvárūpam asyāḥ samudrásya tvotá réta āhuḥ | yáta áiti madhukaśā́ rárāṇā tát prāṇás tád amŕ̥taṃ níviṣṭam ||2||"
  },
  {
    "book": "9",
    "hymn": "1",
    "verse": "3",
    "text_sa": "páśyanty asyāś caritáṃ pr̥thivyā́ṃ pŕ̥thaṅ náro bahudhā́ mī́māṃsamānāḥ | agnér vā́tān madhukaśā́ hí jajñé marútām ugrā́ naptíḥ ||3||"
  },
  {
    "book": "9",
    "hymn": "1",
    "verse": "4",
    "text_sa": "mātā́dityā́nāṃ duhitā́ vásūnāṃ prāṇáḥ prajā́nām amŕ̥tasya nā́bhiḥ | híraṇyavarṇā madhukaśā́ ghr̥tā́cī mahā́n bhárgaś carati mártyeṣu ||4||"
  },
  {
    "book": "9",
    "hymn": "1",
    "verse": "5",
    "text_sa": "mádhoḥ káśām ajanayanta devā́s tásyā gárbho abhavad viśvárūpaḥ | táṃ jātáṃ táruṇaṃ piparti mātā́ sá jātó víśvā bhúvanā ví caṣṭe ||5||"
  },
  {
    "book": "9",
    "hymn": "1",
    "verse": "6",
    "text_sa": "kás táṃ prá veda ká u táṃ ciketa yó asyā hr̥dáḥ kaláśaḥ somadhā́no ákṣitaḥ | brahmā́ sumedhā́ḥ só asmin madeta ||6||"
  },
  {
    "book": "9",
    "hymn": "1",
    "verse": "7",
    "text_sa": "sá táu prá veda sá u táu ciketa yā́v asyāḥ stánau sahásradhārāv ákṣitau | ū́rjaṃ duhāte ánapasphurantau ||7||"
  },
  {
    "book": "9",
    "hymn": "1",
    "verse": "8",
    "text_sa": "hiṅkárikratī br̥hatī́ vayodhā́ uccáirghoṣābhyéti yā́ vratám | trī́n gharmā́n abhí vāvaśānā́ mímāti māyúṃ páyate páyobhiḥ ||8||"
  },
  {
    "book": "9",
    "hymn": "1",
    "verse": "9",
    "text_sa": "yā́m ā́pīnām upasī́danty ā́paḥ śākvarā́ vr̥ṣabhā́ yé svarā́jaḥ | té varṣanti té varṣayanti tadvíde kā́mam ū́rjam ā́paḥ ||9||"
  },
  {
    "book": "9",
    "hymn": "1",
    "verse": "10",
    "text_sa": "stanayitnús te vā́k prajāpate vŕ̥ṣā śúṣmaṃ kṣipasi bhū́myām ádhi | agnér vā́tān madhukaśā́ hí jajñé marútām ugrā́ naptíḥ ||10|| {1}"
  },
  {
    "book": "9",
    "hymn": "1",
    "verse": "11",
    "text_sa": "yáthā sómaḥ prātaḥsavané aśvínor bhavati priyáḥ | evā́ me aśvinā várca ātmáni dhriyatām ||11||"
  },
  {
    "book": "9",
    "hymn": "1",
    "verse": "12",
    "text_sa": "yáthā sómo dvitī́ye sávana indrāgnyór bhavati priyáḥ | evā́ ma indrāgnī várca ātmáni dhriyatām ||12||"
  },
  {
    "book": "9",
    "hymn": "1",
    "verse": "13",
    "text_sa": "yáthā sómas tr̥tī́ye sávana r̥bhūṇā́ṃ bhavati priyáḥ | evā́ ma r̥bhavo várca ātmáni dhriyatām ||13||"
  },
  {
    "book": "9",
    "hymn": "1",
    "verse": "14",
    "text_sa": "mádhu janiṣīya mádhu vaṃsiṣīya | páyasvān agna ā́gamaṃ táṃ mā sáṃ sr̥ja várcasā ||14||"
  },
  {
    "book": "9",
    "hymn": "1",
    "verse": "15",
    "text_sa": "sáṃ māgne várcasā sr̥ja sáṃ prajáyā sám ā́yuṣā | vidyúr me asyá devā́ índro vidyāt sahá ŕ̥ṣibhiḥ ||15||"
  },
  {
    "book": "9",
    "hymn": "1",
    "verse": "16",
    "text_sa": "yáthā mádhu madhukŕ̥taḥ saṃbháranti mádhāv ádhi | evā́ me aśvinā várca ātmáni dhriyatām ||16||"
  },
  {
    "book": "9",
    "hymn": "1",
    "verse": "17",
    "text_sa": "yáthā mákṣāḥ idáṃ mádhu nyañjánti mádhāv ádhi | evā́ me aśvinā várcas téjo bálam ójaś ca dhriyatām ||17||"
  },
  {
    "book": "9",
    "hymn": "1",
    "verse": "18",
    "text_sa": "yád giríṣu párvateṣu góṣv áśveṣu yán mádhu | súrāyāṃ sicyámānāyāṃ yát tátra mádhu tán máyi ||18||"
  },
  {
    "book": "9",
    "hymn": "1",
    "verse": "19",
    "text_sa": "áśvinā sāraghéṇa mā mádhunāṅktaṃ śubhas patī | yáthā várcasvatīṃ vā́cam āvádāni jánām̐ ánu ||19||"
  },
  {
    "book": "9",
    "hymn": "1",
    "verse": "20",
    "text_sa": "stanayitnús te vā́k prajāpate vŕ̥ṣā śúṣmaṃ kṣipasi bhū́myāṃ diví | tā́ṃ paśáva úpa jīvanti sárve téno séṣam ū́rjaṃ piparti ||20||"
  },
  {
    "book": "9",
    "hymn": "1",
    "verse": "21",
    "text_sa": "pr̥thivī́ daṇḍó 'ntárikṣaṃ gárbho dyáuḥ káśā vidyút prakaśó hiraṇyáyo bindúḥ ||21||"
  },
  {
    "book": "9",
    "hymn": "1",
    "verse": "22",
    "text_sa": "yó vái káśāyāḥ saptá mádhūni véda mádhumān bhavati | brāhmaṇáś ca rā́jā ca dhenúś cānaḍvā́ṃś ca vrīhíś ca yávaś ca mádhu saptamám ||22||"
  },
  {
    "book": "9",
    "hymn": "1",
    "verse": "23",
    "text_sa": "mádhumān bhavati mádhumad asyāhāryàṃ bhavati | mádhumato lokā́n jayati yá eváṃ véda ||23||"
  },
  {
    "book": "9",
    "hymn": "1",
    "verse": "24",
    "text_sa": "yád vīdhré stanáyati prajā́patir evá tát prajā́bhyaḥ prādúr bhavati | tásmāt prācīnopavītás tiṣṭhe prájāpaté 'nu mā budhyasvéti | ánv enaṃ prajā́ ánu prajā́patir budhyate yá eváṃ véda ||24|| {2}"
  },
  {
    "book": "9",
    "hymn": "2",
    "verse": "1",
    "text_sa": "sapatnahánam r̥ṣabháṃ ghr̥téna kā́maṃ śikṣāmi havíṣā́jyena | nīcáiḥ sapátnān máma padaya tvám abhíṣṭuto mahatā́ vīryèṇa ||1||"
  },
  {
    "book": "9",
    "hymn": "2",
    "verse": "2",
    "text_sa": "yán me mánaso ná priyáṃ cákṣuṣo yán me bábhasti nā́bhinándati | tád duṣvápnyaṃ práti muñcāmi sapátne kā́maṃ stutvód aháṃ bhideyam ||2||"
  },
  {
    "book": "9",
    "hymn": "2",
    "verse": "3",
    "text_sa": "duṣvápnyaṃ kāma duritáṃ ca kamāprajástām asvagátām ávartim | ugrá ī́śānaḥ práti muñca tásmin yó asmábhyam aṃhūraṇā́ cíkitsāt ||3||"
  },
  {
    "book": "9",
    "hymn": "2",
    "verse": "4",
    "text_sa": "nudásva kāma prá ṇudasva kāmā́vartiṃ yantu máma yé sapátnāḥ | téṣāṃ nuttā́nām adhamā́ támāṃsy ágne vā́stūni nír daha tvám ||4||"
  },
  {
    "book": "9",
    "hymn": "2",
    "verse": "5",
    "text_sa": "sā́ te kāma duhitā́ dhenúr ucyate yā́m āhúr vā́caṃ kaváyo virā́jam | táyā sapátnān pári vr̥ṅgdhi yé máma páry enān prāṇáḥ paśávo jī́vanaṃ vr̥ṇaktu ||5||"
  },
  {
    "book": "9",
    "hymn": "2",
    "verse": "6",
    "text_sa": "kā́masyéndrasya váruṇasya rā́jño víṣṇor bálena savitúḥ savéna | agnér hotréṇa prá ṇude sapátnāṃ chambī́va nā́vam udakéṣu dhī́raḥ ||6||"
  },
  {
    "book": "9",
    "hymn": "2",
    "verse": "7",
    "text_sa": "ádhyakṣo vājī́ máma kā́ma ugráḥ kr̥ṇótu máhyam asapatnám evá | víśve devā́ máma nātháṃ bhavantu sárve devā́ hávam ā́ yantu ma imám ||7||"
  },
  {
    "book": "9",
    "hymn": "2",
    "verse": "8",
    "text_sa": "idám ā́jyaṃ ghr̥távaj juṣāṇā́ḥ kā́majyeṣṭhā ihá mādayadhvam | kr̥ṇvánto máhyam asapatnám evá ||8||"
  },
  {
    "book": "9",
    "hymn": "2",
    "verse": "9",
    "text_sa": "indrāgnī́ kāma saráthaṃ hí bhūtvā́ nīcáiḥ sapátnān máma pādayāthaḥ | téṣāṃ pannā́nām adhamā́ támāṃsy ágne vā́stūny anunírdaha tvám ||9||"
  },
  {
    "book": "9",
    "hymn": "2",
    "verse": "10",
    "text_sa": "jahí tvám kāma máma yé sapátnā andhā́ támāṃsy áva pādayainān | nírindriyā arasā́ḥ santu sárve mā́ té jīviṣuḥ katamác canā́haḥ ||10|| {3}"
  },
  {
    "book": "9",
    "hymn": "2",
    "verse": "11",
    "text_sa": "ávadhīt kā́mo máma yé sapátnā urúṃ lokám akaran máhyam edhatúm | máhyaṃ namantāṃ pradíśaś cátasro máhyaṃ ṣáḍ urvī́r ghr̥tám ā́ vahantu ||11||"
  },
  {
    "book": "9",
    "hymn": "2",
    "verse": "12",
    "text_sa": "té 'dharā́ñcaḥ prá plavantāṃ chinnā́ náur iva bándhanāt | ná sā́yakapraṇuttānāṃ púnar asti nivártanam ||12||"
  },
  {
    "book": "9",
    "hymn": "2",
    "verse": "13",
    "text_sa": "agnír yáva índro yávaḥ sómo yávaḥ | yavayā́vāno devā́ yavayantv enam ||13||"
  },
  {
    "book": "9",
    "hymn": "2",
    "verse": "14",
    "text_sa": "ásarvavīraś caratu práṇutto dvéṣyo mitrā́nāṃ parivargyàḥ svā́nām | utá pr̥thivyā́m áva syanti vidyúta ugró vo deváḥ prá mr̥ṇat sapátnān ||14||"
  },
  {
    "book": "9",
    "hymn": "2",
    "verse": "15",
    "text_sa": "cyutā́ ceyáṃ br̥haty ácyutā ca vidyúd bibharti stanayitnū́ṃś ca sárvān | udyánn ādityó dráviṇena téjasā nīcáiḥ sapátnān nudatāṃ me sáhasvān ||15||"
  },
  {
    "book": "9",
    "hymn": "2",
    "verse": "16",
    "text_sa": "yát te kāma śárma trivárūtham udbhú bráhma várma vítatam anativyādhyàṃ kr̥tám | téna sapátnān pári vr̥ṅgdhi yé máma páry enān prāṇáḥ paśávo jī́vanaṃ vr̥ṇaktu ||16||"
  },
  {
    "book": "9",
    "hymn": "2",
    "verse": "17",
    "text_sa": "yéna devā́ ásurān prā́ṇudanta yénéndro dásyūn adhamáṃ támo ninā́ya | téna tváṃ kāma máma yé sapátnās tā́n asmā́l lokā́t prá ṇudasva dūrám ||17||"
  },
  {
    "book": "9",
    "hymn": "2",
    "verse": "18",
    "text_sa": "yáthā devā́ ásurān prā́ṇudanta yáthéndro dásyūn adhamáṃ támo babādhé | táthā tváṃ kāma máma yé sapátnās tā́n asmā́l lokā́t prá ṇudasva dūrám ||18||"
  },
  {
    "book": "9",
    "hymn": "2",
    "verse": "19",
    "text_sa": "kā́mo jajñe prathamó náinaṃ devā́ āpuḥ pitáro ná mártyāḥ | tátas tvám asi jyā́yān viśváhā mahā́ṃs tásmai te kāma náma ít kr̥nomi ||19||"
  },
  {
    "book": "9",
    "hymn": "2",
    "verse": "20",
    "text_sa": "yā́vatī dyā́vāpr̥thivī́ varimṇā́ yā́vad ā́paḥ siṣyadúr yā́vad agníḥ | tátas tvám asi jyā́yān viśváhā mahā́ṃs tásmai te kāma náma ít kr̥ṇomi ||20|| {4}"
  },
  {
    "book": "9",
    "hymn": "2",
    "verse": "21",
    "text_sa": "yā́vatīr díśaḥ pradíśo víṣūcīr yā́vatīr ā́śā abhicákṣaṇā diváḥ | tátas tvám asi jyā́yān viśváhā mahā́ṃs tásmai te kāma náma ít kr̥ṇomi ||21||"
  },
  {
    "book": "9",
    "hymn": "2",
    "verse": "22",
    "text_sa": "yā́vatīr bhŕ̥ṅgā jatvàḥ kurū́ravo yā́vatīr vághā vr̥kṣasarpyò babhūvúḥ | tátas tvám asi jyā́yān viśváhā mahā́ṃs tásmai te kāma náma ít kr̥ṇomi ||22||"
  },
  {
    "book": "9",
    "hymn": "2",
    "verse": "23",
    "text_sa": "jyā́yān nimiṣató 'si tíṣṭhato jyā́yānt samudrā́d asi kāma manyo | tátas tvám asi jyā́yān viśváhā mahā́ṃs tásmai te kāma náma ít kr̥nomi ||23||"
  },
  {
    "book": "9",
    "hymn": "2",
    "verse": "24",
    "text_sa": "ná vái vā́taś caná kā́mam āpnoti nā́gníḥ sū́ryo nótá candrámāḥ | tátas tvám asi jyā́yān viśváhā mahā́ṃs tásmai te kāma náma ít kr̥ṇomi ||24||"
  },
  {
    "book": "9",
    "hymn": "2",
    "verse": "25",
    "text_sa": "yā́s te śivā́s tanvàḥ kāma bhadrā́ yā́bhiḥ satyáṃ bhávati yád vr̥ṇiṣé | tā́bhiṣ ṭvám asmā́m̐ abhisáṃviśasvānyátra pāpī́r ápa veśayā dhíyaḥ ||25|| {5}"
  },
  {
    "book": "9",
    "hymn": "3",
    "verse": "1",
    "text_sa": "upamítāṃ pratimítām átho parimítām utá | śā́lāyā viśvávārāyā naddhā́ni ví cr̥tāmasi ||1||"
  },
  {
    "book": "9",
    "hymn": "3",
    "verse": "2",
    "text_sa": "yát te naddháṃ viśvavāre pā́śo granthíś ca yáḥ kr̥táḥ | bŕ̥haspátir ivāháṃ baláṃ vācā́ ví sraṃsayāmi tát ||2||"
  },
  {
    "book": "9",
    "hymn": "3",
    "verse": "3",
    "text_sa": "ā́ yayāma sáṃ babarha granthī́ṃś cakāra te dr̥ḍhā́n | párūṃṣi vidvā́ṃ chástevéndreṇa ví cr̥tāmasi ||3||"
  },
  {
    "book": "9",
    "hymn": "3",
    "verse": "4",
    "text_sa": "vaṃśā́nāṃ te náhanānāṃ prāṇāhásya tŕ̥ṇasya ca | pakṣā́ṇāṃ viśvavāre te naddhā́ni ví cr̥tāmasi ||4||"
  },
  {
    "book": "9",
    "hymn": "3",
    "verse": "5",
    "text_sa": "saṃdaṃśā́nāṃ paladā́nāṃ páriṣvañjalyasya ca | idáṃ mā́nasya pátnyā naddhā́ni ví cr̥tāmasi ||5||"
  },
  {
    "book": "9",
    "hymn": "3",
    "verse": "6",
    "text_sa": "yā́ni te 'ntáḥ śikyā̀ny ābedhū́ raṇyā̀ya kám | prá te tā́ni cr̥tāmasi śivā́ mānasya patni na úddhitā tanvè bhava ||6||"
  },
  {
    "book": "9",
    "hymn": "3",
    "verse": "7",
    "text_sa": "havirdhā́nam agniśā́laṃ pátnīnāṃ sádanaṃ sádaḥ | sádo devā́nām asi devi śāle ||7||"
  },
  {
    "book": "9",
    "hymn": "3",
    "verse": "8",
    "text_sa": "ákṣum ópaśáṃ vítataṃ sahasrākṣáṃ viṣūváti | ávanaddham abhíhitaṃ bráhmaṇā ví cr̥tāmasi ||8||"
  },
  {
    "book": "9",
    "hymn": "3",
    "verse": "9",
    "text_sa": "yás tvā śāle pratigr̥hṇā́ti yéna cā́si mitā́ tvám | ubháu mānasya patni táu jī́vatāṃ jarádaṣṭī ||9||"
  },
  {
    "book": "9",
    "hymn": "3",
    "verse": "10",
    "text_sa": "amútrainam ā́ gachatād dr̥ḍhā́ naddhā́ páriṣkr̥tā | yásyās te vicr̥tā́masy áṅgamaṅgaṃ páruṣparuḥ ||10|| {6}"
  },
  {
    "book": "9",
    "hymn": "3",
    "verse": "11",
    "text_sa": "yás tvā śāle nimimā́ya saṃjabhā́ra vánaspátīn | prajā́yai cakre tvā śāle parameṣṭhī́ prajā́patiḥ ||11||"
  },
  {
    "book": "9",
    "hymn": "3",
    "verse": "12",
    "text_sa": "námas tásmai námo dātré śā́lāpataye ca kr̥ṇmaḥ | námo 'gnáye pracárate púruṣāya ca te námaḥ ||12||"
  },
  {
    "book": "9",
    "hymn": "3",
    "verse": "13",
    "text_sa": "góbhyo áśvebhyo námo yác chā́lāyāṃ vijā́yate | víjāvati prájāvati ví te pā́śāṃś cr̥tāmasi ||13||"
  },
  {
    "book": "9",
    "hymn": "3",
    "verse": "14",
    "text_sa": "agním antáś chādayasi púruṣān paśúbhiḥ sahá | víjāvati prájāvati ví te pā́śāṃś cr̥tāmasi ||14||"
  },
  {
    "book": "9",
    "hymn": "3",
    "verse": "15",
    "text_sa": "antarā́ dyā́ṃ ca pr̥thivī́ṃ ca yád vyácas téna śā́lāṃ práti gr̥hṇāmi ta imā́m | yád antárikṣaṃ rájaso vimā́naṃ tát kr̥ṇve 'hám udáraṃ śevadhíbhyaḥ | téna śā́lāṃ práti gr̥hṇāmi tásmai ||15||"
  },
  {
    "book": "9",
    "hymn": "3",
    "verse": "16",
    "text_sa": "ū́rjasvatī páyasvatī pr̥thivyā́ṃ nímitā mitā́ | viśvānnáṃ bíbhratī śāle mā́ hiṃsīḥ pratigr̥hṇatáḥ ||16||"
  },
  {
    "book": "9",
    "hymn": "3",
    "verse": "17",
    "text_sa": "tŕ̥ṇair ā́vr̥tā paladā́n vásānā rā́trīva śā́lā jágato nivéśanī | mitā́ pr̥thivyā́ṃ tiṣṭhasi hastínīva padvátī ||17||"
  },
  {
    "book": "9",
    "hymn": "3",
    "verse": "18",
    "text_sa": "íṭasya te ví cr̥tāmy ápinaddham aporṇuván | váruṇena sámubjitāṃ mitráḥ prātár vy ùbjatu ||18||"
  },
  {
    "book": "9",
    "hymn": "3",
    "verse": "19",
    "text_sa": "bráhmaṇā śā́lāṃ nímitāṃ kavíbhir nímitāṃ mitā́m | indrāgnī́ rakṣatāṃ śā́lām amŕ̥tau somyáṃ sádaḥ ||19||"
  },
  {
    "book": "9",
    "hymn": "3",
    "verse": "20",
    "text_sa": "kulā́yé 'dhi kulā́yaṃ kóśe kóśaḥ sámubjitaḥ | tátra márto ví jāyate yásmād víśvaṃ prajā́yate ||20|| {7}"
  },
  {
    "book": "9",
    "hymn": "3",
    "verse": "21",
    "text_sa": "yā́ dvípakṣā cátuṣpakṣā ṣáṭpakṣā yā́ nimīyáte | aṣṭā́pakṣāṃ dáśapakṣāṃ śā́lāṃ mā́nasya pátnīm agnír gárbha ivā́ śaye ||21||"
  },
  {
    "book": "9",
    "hymn": "3",
    "verse": "22",
    "text_sa": "pratī́cīṃ tvā pratīcī́naḥ śā́le práimy áhiṃsatīm | agnír hy àntár ā́paś ca r̥tásya prathamā́ dvā́ḥ ||22||"
  },
  {
    "book": "9",
    "hymn": "3",
    "verse": "23",
    "text_sa": "imā́ ā́paḥ prá bharāmy ayakṣmā́ yakṣmanā́śanīḥ | gr̥hā́n úpa prá sīdāmy amŕ̥tena sahā́gnínā ||23||"
  },
  {
    "book": "9",
    "hymn": "3",
    "verse": "24",
    "text_sa": "mā́ naḥ pā́śaṃ práti muco gurúr bhāró laghúr bhava | vadhū́m iva tvā śāle yatrakā́maṃ bharāmasi ||24||"
  },
  {
    "book": "9",
    "hymn": "3",
    "verse": "25",
    "text_sa": "prā́cyā diśáḥ śā́lāyā námo mahimné svā́hā devébhyaḥ svāhyèbhyaḥ ||25||"
  },
  {
    "book": "9",
    "hymn": "3",
    "verse": "26",
    "text_sa": "dákṣiṇāyā diśáḥ śā́lāyā námo mahimné svā́hā devébhyaḥ svāhyèbhyaḥ ||26||"
  },
  {
    "book": "9",
    "hymn": "3",
    "verse": "27",
    "text_sa": "pratī́cyā diśáḥ śā́lāyā námo mahimné svā́hā devébhyaḥ svāhyèbhyaḥ ||27||"
  },
  {
    "book": "9",
    "hymn": "3",
    "verse": "28",
    "text_sa": "údīcyā diśáḥ śā́lāyā námo mahimné svā́hā devébhyaḥ svāhyèbhyaḥ ||28||"
  },
  {
    "book": "9",
    "hymn": "3",
    "verse": "29",
    "text_sa": "dhruvā́yā diśáḥ śā́lāyā námo mahimné svā́hā devébhyaḥ svāhyèbhyaḥ ||29||"
  },
  {
    "book": "9",
    "hymn": "3",
    "verse": "30",
    "text_sa": "ūrdhvā́yā diśáḥ śā́lāyā námo mahimné svā́hā devébhyaḥ svāhyèbhyaḥ ||30||"
  },
  {
    "book": "9",
    "hymn": "3",
    "verse": "31",
    "text_sa": "diśódiśaḥ śā́lāyā námo mahimné svā́hā devébhyaḥ svāhyèbhyaḥ ||31|| {8}"
  },
  {
    "book": "9",
    "hymn": "4",
    "verse": "1",
    "text_sa": "sāhasrás tveṣá r̥ṣabháḥ páyasvān víśvā rūpā́ṇi vakṣáṇāsu bíbhrat | bhadráṃ dātré yájamānāya śīkṣan bārhaspatyá usríyas tántum ā́tān ||1||"
  },
  {
    "book": "9",
    "hymn": "4",
    "verse": "2",
    "text_sa": "apā́ṃ yó ágne pratimā́ babhū́va prabhū́ḥ sárvasmai pr̥thivī́va devī́ | pitā́ vatsā́nāṃ pátir aghnyā́nāṃ sāhasré póṣe ápi naḥ kr̥ṇotu ||2||"
  },
  {
    "book": "9",
    "hymn": "4",
    "verse": "3",
    "text_sa": "púmān antárvānt stháviraḥ páyasvān vásoḥ kábandhaṃ r̥ṣabhó bibharti | tám índrāya pathíbhir devayā́nair hutám agnír vahatu jātávedāḥ ||3||"
  },
  {
    "book": "9",
    "hymn": "4",
    "verse": "4",
    "text_sa": "pitā́ vatsā́nāṃ pátir aghnyā́nāṃ átho pitā́ mahatā́ṃ gárgarāṇām | vatsó jarā́yu pratidhúk pīyū́ṣa āmíkṣā ghr̥táṃ tád v asya rétaḥ ||4||"
  },
  {
    "book": "9",
    "hymn": "4",
    "verse": "5",
    "text_sa": "devā́nāṃ bhāgá upanāhá eṣó 'pā́ṃ rása óṣadhīnāṃ ghr̥tásya | sómasya bhakṣám avr̥ṇīta śakró br̥hánn ádrir abhavad yác chárīram ||5||"
  },
  {
    "book": "9",
    "hymn": "4",
    "verse": "6",
    "text_sa": "sómena pūrṇáṃ kaláśaṃ bibharṣi tvástā rupā́ṇāṃ janitā́ paśūnā́m | śivā́s te santu prajanvà ihá yā́ imā́ ny àsmábhyaṃ svadhite yacha yā́ amū́ḥ ||6||"
  },
  {
    "book": "9",
    "hymn": "4",
    "verse": "7",
    "text_sa": "ā́jaṃ bibharti ghr̥tám asya rétaḥ sāhasráḥ póṣas tám u yajñám āhuḥ | índrasya rūpám r̥ṣabhó vásānaḥ só asmā́n devāḥ śivá áitu dattáḥ ||7||"
  },
  {
    "book": "9",
    "hymn": "4",
    "verse": "8",
    "text_sa": "índrasyáujo váruṇasya bāhū́ aśvínor áṃsau marútām iyáṃ kakút | bŕ̥haspátiṃ sáṃbhr̥tam etám āhur yé dhī́rāsaḥ kaváyo yé manīṣíṇaḥ ||8||"
  },
  {
    "book": "9",
    "hymn": "4",
    "verse": "9",
    "text_sa": "dáivīr víśaḥ páyasvān ā́ tanoṣi tvā́m índraṃ tvā́ṃ sárasvantam āhuḥ | sahásraṃ sá ékamukhā dadāti yó brāhmaṇá r̥ṣabhám ājuhóti ||9||"
  },
  {
    "book": "9",
    "hymn": "4",
    "verse": "10",
    "text_sa": "bŕ̥haspátiḥ savitā́ te váyo dadhau tváṣṭur vāyóḥ páry ātmā́ ta ā́bhr̥taḥ | antárikṣe mánasā tvā juhomi barhíṣ ṭe dyā́vāpr̥thivī́ ubhé stām ||10|| {9}"
  },
  {
    "book": "9",
    "hymn": "4",
    "verse": "11",
    "text_sa": "yá índra iva devéṣu góṣv eti vivā́vadat | tásya r̥ṣabhásyā́ṅgāni brahmā́ sáṃ stautu bhadráyā ||11||"
  },
  {
    "book": "9",
    "hymn": "4",
    "verse": "12",
    "text_sa": "pārśvé āstām ánumatyā bhágasyāstām anūvŕ̥jau | aṣṭhīvántāv abravīn mitró mámaitáu kévalāv íti ||12||"
  },
  {
    "book": "9",
    "hymn": "4",
    "verse": "13",
    "text_sa": "bhasád āsīd ādityā́nāṃ śróṇī āstāṃ bŕ̥haspáteḥ | púchaṃ vā́tasya devásya téna dhūnoty óṣadhīḥ ||13||"
  },
  {
    "book": "9",
    "hymn": "4",
    "verse": "14",
    "text_sa": "gúdā āsant sinīvālyā́ḥ sūryā́yās tvácam abruvan | utthātúr abruvan padá r̥ṣabháṃ yád ákalpayan ||14||"
  },
  {
    "book": "9",
    "hymn": "4",
    "verse": "15",
    "text_sa": "kroḍá āsīj jāmiśaṃsásya sómasya kláśo dhr̥táḥ | devā́ḥ saṃgátya yát sárva r̥ṣabháṃ vyákalpayan ||15||"
  },
  {
    "book": "9",
    "hymn": "4",
    "verse": "16",
    "text_sa": "té kúṣṭhikāḥ sarámāyai kurmébhyo adadhuḥ śaphā́n | ū́badhyam asya kītébhyaḥ śvavartébhyo adhārayan ||16||"
  },
  {
    "book": "9",
    "hymn": "4",
    "verse": "17",
    "text_sa": "śŕ̥ṅgābhyāṃ rákṣa r̥ṣaty ávartim hanti cákṣuṣā | śr̥ṇóti bhadráṃ kárṇābhyāṃ gávāṃ yáḥ pátir aghnyáḥ ||17||"
  },
  {
    "book": "9",
    "hymn": "4",
    "verse": "18",
    "text_sa": "śatayā́jaṃ sá yajate náinaṃ dunvanty agnáyaḥ | jínvanti víśve táṃ devā́ yó brāhmaṇá r̥ṣabhám ājuhóti ||18||"
  },
  {
    "book": "9",
    "hymn": "4",
    "verse": "19",
    "text_sa": "brāhmaṇébhya r̥ṣabháṃ dattvā́ várīyaḥ kr̥ṇute mánaḥ | púṣṭiṃ só aghnyā́nāṃ své goṣṭhé 'va paśyate ||19||"
  },
  {
    "book": "9",
    "hymn": "4",
    "verse": "20",
    "text_sa": "gā́vaḥ santu prajā́ḥ santv átho astu tanūbalám | tát sárvam ánu manyantāṃ devā́ r̥ṣabhadāyíne ||20||"
  },
  {
    "book": "9",
    "hymn": "4",
    "verse": "21",
    "text_sa": "ayáṃ pipāna índra íd rayíṃ dadhātu cetanī́m | ayáṃ dhenúṃ sudúghāṃ nítyavatsāṃ váśaṃ duhāṃ vipaścítaṃ paró diváḥ ||21||"
  },
  {
    "book": "9",
    "hymn": "4",
    "verse": "22",
    "text_sa": "piśáṅgarūpo nabhasó vayodhā́ aindráḥ śúṣmo viśvárūpo na ā́gan | ā́yur asmábhyaṃ dádhat prajā́ṃ ca rāyáś ca póṣair abhí naḥ sacatām ||22||"
  },
  {
    "book": "9",
    "hymn": "4",
    "verse": "23",
    "text_sa": "úpehópaparcanāsmín goṣṭhá úpa pr̥ñca naḥ | úpa r̥ṣabhásya yád réta úpendra táva vīryàm ||23||"
  },
  {
    "book": "9",
    "hymn": "4",
    "verse": "24",
    "text_sa": "etáṃ vo yúvānaṃ práti dadhmo átra téna krī́ḍantīś carata váśām̐ ánu | mā́ no hāsiṣṭa janúṣā subhāgā rāyáś ca póṣair abhí naḥ sacadhvam ||24|| {10}"
  },
  {
    "book": "9",
    "hymn": "5",
    "verse": "1",
    "text_sa": "ā́ nayaitám ā́ rabhasva sukŕ̥tāṃ lokám ápi gachatu prajānán | tīrtvā́ támāṃsi bahudhā́ mahā́nty ajó nā́kam ā́ kramatāṃ tr̥tī́yam ||1||"
  },
  {
    "book": "9",
    "hymn": "5",
    "verse": "2",
    "text_sa": "índrāya bhāgáṃ pári tvā nayāmy asmín yajñé yájamānāya sūrím | yé no dviṣánty ánu tā́n rabhasvā́nāgaso yájamānasya vīrā́ḥ ||2||"
  },
  {
    "book": "9",
    "hymn": "5",
    "verse": "3",
    "text_sa": "prá padó 'va nenigdhi dúścaritaṃ yác cacā́ra śuddháiḥ śapháir ā́ kramatāṃ prajānán | tīrtvā́ támāṃsi bahudhā́ vipáśyann ajó nā́kam ā́ kramatāṃ tr̥tī́yam ||3||"
  },
  {
    "book": "9",
    "hymn": "5",
    "verse": "4",
    "text_sa": "ánuchya śyāména tvácam etā́ṃ viśastar yathāparv àsínā mā́bhí maṃsthāḥ | mā́bhí druhaḥ paruśáḥ kalpayainaṃ tr̥tī́ye nā́ke ádhi ví śrayainam ||4||"
  },
  {
    "book": "9",
    "hymn": "5",
    "verse": "5",
    "text_sa": "r̥cā́ kumbhī́m ádhy agnáu śrayāmy ā́ siñcodakám áva dhehy enam | paryā́dhattāgnínā śamitāraḥ śr̥tó gachatu sukŕ̥tāṃ yátra lokáḥ ||5||"
  },
  {
    "book": "9",
    "hymn": "5",
    "verse": "6",
    "text_sa": "út krāmā́taḥ pári ced átaptas taptā́c carór ádhi nā́kaṃ tr̥tī́yam | agnér agnír ádhi sáṃ babhūvitha jyótiṣmantam abhí lokáṃ jayaitám ||6||"
  },
  {
    "book": "9",
    "hymn": "5",
    "verse": "7",
    "text_sa": "ajó agnír ajám u jyótir āhur ajáṃ jī́vatā brahmáṇe déyam āhuḥ | ajás támāṃsy ápa hanti dūrám asmíṃl loké śraddádhānena dattáḥ ||7||"
  },
  {
    "book": "9",
    "hymn": "5",
    "verse": "8",
    "text_sa": "páñcaudanaḥ pañcadhā́ ví kramatām ākraṃsyámānas trī́ṇi jyótīṃṣi | ījānā́nāṃ sukŕ̥tāṃ préhi mádhyaṃ tr̥tī́ye nā́ke ádhi ví śrayasva ||8||"
  },
  {
    "book": "9",
    "hymn": "5",
    "verse": "9",
    "text_sa": "ájā́ roha sukŕ̥tāṃ yátra lokáḥ śarabhó ná cattó 'ti durgā́ny eṣaḥ | páñcaudano brahmáṇe dīyámānaḥ sá dātā́raṃ tŕ̥ptyā tarpayāti ||9||"
  },
  {
    "book": "9",
    "hymn": "5",
    "verse": "10",
    "text_sa": "ajás trināké tridivé tripr̥ṣṭhé nā́kasya pr̥ṣṭhé dadivā́ṃsaṃ dadhāti | páñcaudano brahmáṇe dīyámāno viśvárūpā dhenúḥ kāmadúghāsy ékā ||10|| {11}"
  },
  {
    "book": "9",
    "hymn": "5",
    "verse": "11",
    "text_sa": "etád vo jyótiḥ pitaras tr̥tī́yaṃ páñcaudanaṃ brahmáṇe 'jáṃ dadāti | ajás támāṃsy ápa hanti dūrám asmíṃl loké śraddádhānena dattáḥ ||11||"
  },
  {
    "book": "9",
    "hymn": "5",
    "verse": "12",
    "text_sa": "ījānā́nāṃ sukŕ̥tāṃ lokám ī́psan páñcaudanaṃ brahmáṇe 'jáṃ dadāti | sá vyā̀ptim abhí lokáṃ jayaitáṃ śivò 'smábhyaṃ prátigr̥hīto astu ||12||"
  },
  {
    "book": "9",
    "hymn": "5",
    "verse": "13",
    "text_sa": "ajó hy àgnér ájaniṣṭa śókād vípro víprasya sáhaso vipaścít | iṣṭáṃ pūrtám abhípūrtaṃ váṣaṭkr̥taṃ tád devā́ r̥tuśáḥ kalpayantu ||13||"
  },
  {
    "book": "9",
    "hymn": "5",
    "verse": "14",
    "text_sa": "amotáṃ vā́so dadyād dhíraṇyam ápi dákṣiṇām | táthā lokā́nt sám āpnoti yé divyā́ yé ca pā́rthivāḥ ||14||"
  },
  {
    "book": "9",
    "hymn": "5",
    "verse": "15",
    "text_sa": "etā́s tvājópa yantu dhā́rāḥ somyā́ devī́r ghr̥tápr̥ṣṭhā madhuścútaḥ | stabhān pr̥thivī́m utá dyā́ṃ nā́kasya pr̥ṣṭhé 'dhi saptáraśmau ||15||"
  },
  {
    "book": "9",
    "hymn": "5",
    "verse": "16",
    "text_sa": "ajó 'sy ája svargó 'si tváyā lokám áṅgirasaḥ prā́jānan | táṃ lokáṃ púṇyaṃ prá jñeṣam ||16||"
  },
  {
    "book": "9",
    "hymn": "5",
    "verse": "17",
    "text_sa": "yénā sahásraṃ váhasi yénāgne sarvavedasám | ténemáṃ yajñáṃ no vaha svàr devéṣu gántave ||17||"
  },
  {
    "book": "9",
    "hymn": "5",
    "verse": "18",
    "text_sa": "ajáḥ pakváḥ svargé loké dadhāti páñcaudano nírr̥tiṃ bā́dhamānaḥ | téna lokā́nt sū́ryavato jayema ||18||"
  },
  {
    "book": "9",
    "hymn": "5",
    "verse": "19",
    "text_sa": "yáṃ brāhmaṇé nidadhé yáṃ ca vikṣú yā́ viprúṣa odanā́nām ajásya | sárvaṃ tád agne sukr̥tásya loké jānītā́n naḥ saṃgámane pathīnā́m ||19||"
  },
  {
    "book": "9",
    "hymn": "5",
    "verse": "20",
    "text_sa": "ajó vā́ idám agne vy àkramata tásyóra iyám abhavad dyáuḥ pr̥ṣṭihám | antárikṣaṃ mádhyam díśaḥ pārśvé samudráu kukṣī́ ||20|| {12}"
  },
  {
    "book": "9",
    "hymn": "5",
    "verse": "21",
    "text_sa": "satyáṃ ca rtáṃ ca cákṣuṣī víśvaṃ satyáṃ śraddhā́ prāṇó virā́ṭ śíraḥ | eṣá vā́ áparimito yajñó yád ajáḥ páñcaudanaḥ ||21||"
  },
  {
    "book": "9",
    "hymn": "5",
    "verse": "22",
    "text_sa": "áparimitam evá yajñám āpnóty áparimitaṃ lokám áva runddhe | yò 'jáṃ páñcaudanaṃ dákṣiṇājyotiṣaṃ dádāti ||22||"
  },
  {
    "book": "9",
    "hymn": "5",
    "verse": "23",
    "text_sa": "nā́syā́sthīni bhindyān ná majjñó nír dhayet | sárvam enaṃ samādā́yedámidaṃ prá veśayet ||23||"
  },
  {
    "book": "9",
    "hymn": "5",
    "verse": "24",
    "text_sa": "idámidam evā́sya rūpáṃ bhavati ténainaṃ sáṃ gamayati | íṣaṃ máha ū́rjam asmai duhe yò 'jáṃ páñcaudanam dákṣiṇājyotiṣaṃ dádāti ||24||"
  },
  {
    "book": "9",
    "hymn": "5",
    "verse": "25",
    "text_sa": "páñca rukmā́ páñca návāni vástrā páñcāsmai dhenávaḥ kāmadúghā bhavanti | yò 'jáṃ páñcaudanaṃ dákṣiṇājyotiṣaṃ dádāti ||25||"
  },
  {
    "book": "9",
    "hymn": "5",
    "verse": "26",
    "text_sa": "páñca rukmā́ jyótir asmai bhavanti várma vā́sāṃsi tanvè bhavanti | svargáṃ lokám aśnute yò 'jáṃ páñcaudanaṃ dákṣiṇājyotiṣam dádāti ||26||"
  },
  {
    "book": "9",
    "hymn": "5",
    "verse": "27",
    "text_sa": "yā́ pū́rvaṃ pátiṃ vittvā́ 'thānyáṃ vindáté 'param | páñcaudanaṃ ca tā́v ajáṃ dádāto ná ví yoṣataḥ ||27||"
  },
  {
    "book": "9",
    "hymn": "5",
    "verse": "28",
    "text_sa": "samānáloko bhavati punarbhúvā́paraḥ pátiḥ | yò 'jáṃ páñcaudanam dákṣiṇājyotiṣaṃ dádāti ||28||"
  },
  {
    "book": "9",
    "hymn": "5",
    "verse": "29",
    "text_sa": "anupūrvávatsāṃ dhenúm anaḍvā́ham upabárhaṇam | vā́so híraṇyaṃ dattvā́ té yanti dívam uttamā́m ||29||"
  },
  {
    "book": "9",
    "hymn": "5",
    "verse": "30",
    "text_sa": "ātmā́naṃ pitáraṃ putráṃ páutraṃ pitāmahám | jāyā́ṃ jánitrīṃ mātáraṃ yé priyā́s tā́n úpa hvaye ||30|| {13}"
  },
  {
    "book": "9",
    "hymn": "5",
    "verse": "31",
    "text_sa": "yó vái náidāghaṃ nā́ma rtúṃ véda | eṣá vái náidāgho nā́ma rtúr yád ajáḥ páñcaudanaḥ | nír evā́priyasya bhrā́tr̥vyasya śríyaṃ dahati bhávaty ātmánā |"
  },
  {
    "book": "9",
    "hymn": "5",
    "verse": "32",
    "text_sa": "yó vái kurvántaṃ nā́ma rtúṃ véda | kurvatī́ṃkurvatīm evā́priyasya bhrā́tr̥vyasya śríyaṃ ā́ datte | eṣá vái kurván nā́ma rtúr yád ajáḥ páñcaudanaḥ |"
  },
  {
    "book": "9",
    "hymn": "5",
    "verse": "33",
    "text_sa": "yó vái saṃyántaṃ nā́ma rtúṃ véda | saṃyatī́ṃsaṃyatīm evā́priyasya bhrā́tr̥vyasya śríyaṃ ā́ datte | eṣá vái saṃyán nā́ma rtúr yád ajáḥ páñcaudanaḥ |"
  },
  {
    "book": "9",
    "hymn": "5",
    "verse": "34",
    "text_sa": "yó vái pinvántaṃ nā́ma rtúm véda | pinvatī́ṃpinvatīm evā́priyasya bhrā́tr̥vyasya śríyaṃ ā́ datte | eṣá vái pinván nā́ma rtúr yád ajáḥ páñcaudanaḥ |"
  },
  {
    "book": "9",
    "hymn": "5",
    "verse": "35",
    "text_sa": "yó vā́ udyántaṃ nā́ma rtúṃ véda | udyatī́ṃudyatīm evā́priyasya bhrā́tr̥vyasya śríyaṃ ā́ datte | eṣá vā́ udyánn nā́ma rtúr yád ajáḥ páñcaudanaḥ |"
  },
  {
    "book": "9",
    "hymn": "5",
    "verse": "36",
    "text_sa": "yó vā́ abhibhúvaṃ nā́ma rtúṃ véda | abhibhávantīmabhibhavantīm evā́priyasya bhrā́tr̥vyasya śríyaṃ ā́ datte | eṣá vā́ abhibhū́r nā́ma rtúr yád ajáḥ páñcaudanaḥ |"
  },
  {
    "book": "9",
    "hymn": "5",
    "verse": "37",
    "text_sa": "ajáṃ ca pácata páñca caudanā́n | sárvā díśaḥ sáṃmanasaḥ sadhrī́cīḥ sā́ntardeśāḥ práti gr̥hnántu ta etám ||37||"
  },
  {
    "book": "9",
    "hymn": "5",
    "verse": "38",
    "text_sa": "tā́s te rakṣantu táva túbhyam etáṃ tābhya ā́jyaṃ havír idáṃ juhomi ||38|| {14}"
  },
  {
    "book": "9",
    "hymn": "6",
    "verse": "1",
    "text_sa": "yó vidyā́d bráhma pratyákṣaṃ párūṃṣi yásya saṃbhārā́ ŕ̥co yásyānūkyàm ||1||"
  },
  {
    "book": "9",
    "hymn": "6",
    "verse": "2",
    "text_sa": "sā́māni yásya lómāni yájur hŕ̥dayam ucyáte paristáraṇam íd dhavíḥ ||2||"
  },
  {
    "book": "9",
    "hymn": "6",
    "verse": "3",
    "text_sa": "yád vā́ átithipatir átithīn pratipáśyati devayájanaṃ prékṣate ||3||"
  },
  {
    "book": "9",
    "hymn": "6",
    "verse": "4",
    "text_sa": "yád abhivádati dīkṣā́m úpaiti yád udakáṃ yā́caty apáḥ prá ṇayati ||4||"
  },
  {
    "book": "9",
    "hymn": "6",
    "verse": "5",
    "text_sa": "yā́ evá yajñá ā́paḥ praṇīyánte tā́ evá tā́ḥ ||5||"
  },
  {
    "book": "9",
    "hymn": "6",
    "verse": "6",
    "text_sa": "yát tárpaṇam āháranti yá evā́gnīṣomī́yaḥ paśúr badhyáte sá evá sáḥ ||6||"
  },
  {
    "book": "9",
    "hymn": "6",
    "verse": "7",
    "text_sa": "yád āvasathā́n kalpáyanti sadohavirdhānā́ny evá tát kalpayanti ||7||"
  },
  {
    "book": "9",
    "hymn": "6",
    "verse": "8",
    "text_sa": "yád upastr̥ṇánti barhír evá tát ||8||"
  },
  {
    "book": "9",
    "hymn": "6",
    "verse": "9",
    "text_sa": "yád upariśayanám āháranti svargám evá téna lokám áva runddhe ||9||"
  },
  {
    "book": "9",
    "hymn": "6",
    "verse": "10",
    "text_sa": "yát kaśipūpabarhaṇám āháranti paridháya evá té ||10||"
  },
  {
    "book": "9",
    "hymn": "6",
    "verse": "11",
    "text_sa": "yád āñjanābhyañjanám āháranty ā́jyam evá tát ||11||"
  },
  {
    "book": "9",
    "hymn": "6",
    "verse": "12",
    "text_sa": "yát purā́ pariveṣā́t svādám āháranti purodā́śāv evá táu ||12||"
  },
  {
    "book": "9",
    "hymn": "6",
    "verse": "13",
    "text_sa": "yád aśanakŕ̥taṃ hváyanti haviṣkŕ̥tam evá tád dhvayanti ||13||"
  },
  {
    "book": "9",
    "hymn": "6",
    "verse": "14",
    "text_sa": "yé vrīháyo yávā nirupyánte 'ṃśáva evá té ||14||"
  },
  {
    "book": "9",
    "hymn": "6",
    "verse": "15",
    "text_sa": "yā́ny ulūkhalamusalā́ni grā́vāṇa evá té ||15||"
  },
  {
    "book": "9",
    "hymn": "6",
    "verse": "16",
    "text_sa": "śū́rpaṃ pavítraṃ túṣā r̥jīṣā́bhiṣávaṇīr ā́paḥ ||16||"
  },
  {
    "book": "9",
    "hymn": "6",
    "verse": "17",
    "text_sa": "srúg dárvir nékṣaṇam āyávanaṃ droṇakalaśā́ḥ kumbhyò vāyavyā̀ni pā́trāṇīyám evá kr̥ṣṇājinám ||17|| {15}"
  },
  {
    "book": "9",
    "hymn": "6",
    "verse": "18",
    "text_sa": "yajamānabrāhmaṇáṃ vā́ etád átithipatiḥ kurute yád āhāryā̀ṇi prékṣata idáṃ bhū́yā3 idā́3m íti ||18||"
  },
  {
    "book": "9",
    "hymn": "6",
    "verse": "19",
    "text_sa": "yád ā́ha bhū́ya úd dharéti prāṇám evá téna várṣīyāṃsaṃ kurute ||19||"
  },
  {
    "book": "9",
    "hymn": "6",
    "verse": "20",
    "text_sa": "úpa harati havī́ṃṣy ā́ sādayati ||20||"
  },
  {
    "book": "9",
    "hymn": "6",
    "verse": "21",
    "text_sa": "téṣām ā́sannānām átithir ātmán juhoti ||21||"
  },
  {
    "book": "9",
    "hymn": "6",
    "verse": "22",
    "text_sa": "srucā́ hástena prāṇé yū́pe srukkāréṇa vaṣaṭkāréṇa ||22||"
  },
  {
    "book": "9",
    "hymn": "6",
    "verse": "23",
    "text_sa": "eté vái priyā́ś cā́priyāś ca rtvíjaḥ svargáṃ lokáṃ gamayanti yád átithayaḥ ||23||"
  },
  {
    "book": "9",
    "hymn": "6",
    "verse": "24",
    "text_sa": "sá yá eváṃ vidvā́n ná dviṣánn aśnīyān ná dviṣató 'nnam aśnīyān ná mīmāṃsitásya ná mīmāṃsámānasya ||24||"
  },
  {
    "book": "9",
    "hymn": "6",
    "verse": "25",
    "text_sa": "sárvo vā́ eṣá jagdhápāpmā yásyā́nnam aśnánti ||25||"
  },
  {
    "book": "9",
    "hymn": "6",
    "verse": "26",
    "text_sa": "sárvo vā́ esó 'jagdhápāpmā yásyā́nnam nā́śnánti ||26||"
  },
  {
    "book": "9",
    "hymn": "6",
    "verse": "27",
    "text_sa": "sarvadā́ vā́ eṣá yuktágrāvārdrápavitro vítatādhvara ā́hr̥tayajñakratur yá upahárati ||27||"
  },
  {
    "book": "9",
    "hymn": "6",
    "verse": "28",
    "text_sa": "prājāpatyó vā́ etásya yajñó vítato yá upahárati ||28||"
  },
  {
    "book": "9",
    "hymn": "6",
    "verse": "29",
    "text_sa": "prajā́pater vā́ eṣá vikramā́n anuvíkramate yá upahárati ||29||"
  },
  {
    "book": "9",
    "hymn": "6",
    "verse": "30",
    "text_sa": "yó 'tithīnāṃ sá āhavanī́yo yó véśmani sá gā́rhapatyo yásmin pácanti sá dakṣiṇāgníḥ ||30|| {16}"
  },
  {
    "book": "9",
    "hymn": "6",
    "verse": "31",
    "text_sa": "iṣṭáṃ ca vā́ eṣá pūrtáṃ ca gr̥hā́ṇām aśnāti yáḥ pū́rvó 'tither aśnā́ti ||31||"
  },
  {
    "book": "9",
    "hymn": "6",
    "verse": "32",
    "text_sa": "páyaś ca vā́ eṣá rásaṃ ca gr̥hā́ṇām aśnāti yáḥ pū́rvó 'tither aśnā́ti ||32||"
  },
  {
    "book": "9",
    "hymn": "6",
    "verse": "33",
    "text_sa": "ūrjā́ṃ ca vā́ eṣá sphātíṃ ca gr̥hā́ṇām aśnāti yáḥ pū́rvó 'tither aśnā́ti ||33||"
  },
  {
    "book": "9",
    "hymn": "6",
    "verse": "34",
    "text_sa": "prajā́ṃ vā́ eṣá paśū́ṃś ca gr̥hā́ṇām aśnāti yáḥ pū́rvó 'tither aśnā́ti ||34||"
  },
  {
    "book": "9",
    "hymn": "6",
    "verse": "35",
    "text_sa": "kīrtíṃ vā́ eṣá yáśaś ca gr̥hā́ṇām aśnāti yáḥ pū́rvó 'tither aśnā́ti ||35||"
  },
  {
    "book": "9",
    "hymn": "6",
    "verse": "36",
    "text_sa": "śríyaṃ vā́ eṣá saṃvídaṃ ca gr̥hā́ṇām aśnāti yáḥ pū́rvó 'tither aśnā́ti ||36||"
  },
  {
    "book": "9",
    "hymn": "6",
    "verse": "37",
    "text_sa": "eṣá vā́ átithir yác chrótriyas tásmāt pū́rvo nā́śnīyāt ||37||"
  },
  {
    "book": "9",
    "hymn": "6",
    "verse": "38",
    "text_sa": "aśitā́vaty átithāv aśnīyād yajñásya sātmatvā́ya yajñásyā́vichedāya tád vratám ||38||"
  },
  {
    "book": "9",
    "hymn": "6",
    "verse": "39",
    "text_sa": "etád vā́ u svā́dīyo yád adhigaváṃ kṣīráṃ vā́ māṃsáṃ vā́ tád evá nā́śnīyāt ||39|| {17}"
  },
  {
    "book": "9",
    "hymn": "6",
    "verse": "40",
    "text_sa": "sá yá eváṃ vidvā́n kṣīrám upasícyopahárati | yā́vad agniṣṭoméneṣṭvā́ súsamr̥ddhenāvarunddhé tā́vad enenā́va runddhe ||40||"
  },
  {
    "book": "9",
    "hymn": "6",
    "verse": "41",
    "text_sa": "sá yá eváṃ vidvā́nt sarpír upasícyopahárati | yā́vad atirātréṇeṣṭvā́ súsamr̥ddhenāvarunddhé tā́vad enenā́va runddhe ||41||"
  },
  {
    "book": "9",
    "hymn": "6",
    "verse": "42",
    "text_sa": "sá yá eváṃ vidvā́n mádhūpasícyopahárati | yā́vad sattrasádyeneṣṭvā́ súsamr̥ddhenāvarunddhé tā́vad enenā́va runddhe ||42||"
  },
  {
    "book": "9",
    "hymn": "6",
    "verse": "43",
    "text_sa": "sá yá eváṃ vidvā́n māṃsám upasícyopahárati | yā́vad dvādaśāhéneṣṭvā́ súsamr̥ddhenāvarunddhé tā́vad enenā́va runddhe ||43||"
  },
  {
    "book": "9",
    "hymn": "6",
    "verse": "44",
    "text_sa": "sá yá eváṃ vidvā́n udakám upasícyopahárati | prajā́nāṃ prajánanāya gachati pratiṣṭhā́ṃ priyáḥ prajā́nāṃ bhavati yá eváṃ vidvā́n upasícyopahárati ||44|| {18}"
  },
  {
    "book": "9",
    "hymn": "6",
    "verse": "45",
    "text_sa": "tásmā uṣā́ híṅ kr̥ṇoti savitā́ prá stauti | bŕ̥haspátir ūrjáyód gāyati tváṣṭā púṣṭyā práti harati víśve devā́ nidhánam ||2|| nidhánaṃ bhū́tyāḥ prajā́yāḥ paśūnā́ṃ bhavati yá eváṃ véda ||45||"
  },
  {
    "book": "9",
    "hymn": "6",
    "verse": "46",
    "text_sa": "tásmā udyánt sū́ryo híṅ kr̥ṇoti saṃgaváḥ prá stauti | madhyándina úd gāyaty aparāhṇáḥ práti haraty astaṃyán nidhánam | nidhánaṃ bhū́tyāḥ prajā́yāḥ paśūnā́ṃ bhavati yá eváṃ véda ||46||"
  },
  {
    "book": "9",
    "hymn": "6",
    "verse": "47",
    "text_sa": "tásmā abhró bhávan híṅ kr̥ṇoti stanáyan prá stauti | vidyótamānaḥ práti harati várṣann úd gāyaty udgr̥hṇán nidhánam | nidhánaṃ bhū́tyāḥ prajā́yāḥ paśūnā́ṃ bhavati yá eváṃ véda ||47||"
  },
  {
    "book": "9",
    "hymn": "6",
    "verse": "48",
    "text_sa": "átithīn práti paśyati hiṅ kr̥ṇoty abhí vadati prá stáuty udakám yācaty úd gāyati | yát kṣattā́raṃ hváyaty ā́ śrāvayaty evá tát ||49|| úpa harati práti haraty úcchiṣṭaṃ nidhánam | nidhánaṃ bhū́tyāḥ prajā́yāḥ paśūnā́ṃ bhavati yá evám véda ||48|| {19}"
  },
  {
    "book": "9",
    "hymn": "6",
    "verse": "50",
    "text_sa": "yát pratiśr̥ṇóti pratyā́śrāvayaty evá tát ||50||"
  },
  {
    "book": "9",
    "hymn": "6",
    "verse": "51",
    "text_sa": "yát pariveṣṭā́raḥ pā́trahastāḥ pū́rve cā́pare ca prapádyante camasā́dhvaryava evá té ||51||"
  },
  {
    "book": "9",
    "hymn": "6",
    "verse": "52",
    "text_sa": "téṣāṃ ná káś canā́hotā ||52||"
  },
  {
    "book": "9",
    "hymn": "6",
    "verse": "53",
    "text_sa": "yád vā́ átithipatir átithīn parivíṣya gr̥hā́n upodáity avabhŕ̥tham evá tád upā́vaiti ||53||"
  },
  {
    "book": "9",
    "hymn": "6",
    "verse": "54",
    "text_sa": "yát sabhāgáyati dákṣiṇāḥ sabhāgayati yád anutíṣṭhata udávasyaty evá tát ||54||"
  },
  {
    "book": "9",
    "hymn": "6",
    "verse": "55",
    "text_sa": "sá úpahūtaḥ pr̥thivyā́ṃ bhakṣayaty úpahūtas tásmin yát pr̥thivyā́ṃ viśvárūpam ||55||"
  },
  {
    "book": "9",
    "hymn": "6",
    "verse": "56",
    "text_sa": "sá úpahūto 'ntárikṣe bhakṣayaty úpahūtas tásmin yád diví viśvárūpam ||56||"
  },
  {
    "book": "9",
    "hymn": "6",
    "verse": "57",
    "text_sa": "sá úpahūto diví bhakṣayaty úpahūtas tásmin yád diví viśvárūpam ||57||"
  },
  {
    "book": "9",
    "hymn": "6",
    "verse": "58",
    "text_sa": "sá úpahūto devéṣu bhakṣayaty úpahūtas tásmin yád diví viśvárūpam ||58||"
  },
  {
    "book": "9",
    "hymn": "6",
    "verse": "59",
    "text_sa": "sá úpahūto lokéṣu bhakṣayaty úpahūtas tásmin yád diví víśvárūpam ||59||"
  },
  {
    "book": "9",
    "hymn": "6",
    "verse": "60",
    "text_sa": "sá úpahūta úpahūtaḥ ||60||"
  },
  {
    "book": "9",
    "hymn": "6",
    "verse": "61",
    "text_sa": "āpnótīmáṃ lokám āpnóty amúm ||61||"
  },
  {
    "book": "9",
    "hymn": "6",
    "verse": "62",
    "text_sa": "jyótiṣmato lokā́n jayati yá eváṃ véda ||62|| {20}"
  },
  {
    "book": "9",
    "hymn": "7",
    "verse": "1",
    "text_sa": "prajā́patiś ca parameṣṭhī́ ca śŕ̥ṅge índraḥ śíro agnír lalā́ṭaṃ yamáḥ kŕ̥kāṭam ||1||"
  },
  {
    "book": "9",
    "hymn": "7",
    "verse": "2",
    "text_sa": "sómo rā́jā mastíṣko dyáur uttarahanúḥ pr̥thivy àdharahanúḥ ||2||"
  },
  {
    "book": "9",
    "hymn": "7",
    "verse": "3",
    "text_sa": "vidyúj jihvā́ marúto dántā revátir grīvā́ḥ kŕ̥ttikā skandhā́ gharmó váhaḥ ||3||"
  },
  {
    "book": "9",
    "hymn": "7",
    "verse": "4",
    "text_sa": "víśvaṃ vāyúḥ svargó lokáḥ kr̥ṣṇadráṃ vidháraṇī niveṣyáḥ ||4||"
  },
  {
    "book": "9",
    "hymn": "7",
    "verse": "5",
    "text_sa": "śyenáḥ krotó 'ntárikṣaṃ pājasyàṃ bŕ̥haspátiḥ kakúd br̥hatī́ḥ kī́kasāḥ ||5||"
  },
  {
    "book": "9",
    "hymn": "7",
    "verse": "6",
    "text_sa": "devā́nāṃ pátnīḥ pr̥ṣṭáya upasádaḥ párśavaḥ ||6||"
  },
  {
    "book": "9",
    "hymn": "7",
    "verse": "7",
    "text_sa": "mitráś ca váruṇaś cā́ṃsau tváṣṭā cāryamā́ ca doṣáṇī mahādevó bāhū́ ||7||"
  },
  {
    "book": "9",
    "hymn": "7",
    "verse": "8",
    "text_sa": "indrāṇī́ bhasád vāyúḥ púchaṃ pávamāno bā́lāḥ ||8||"
  },
  {
    "book": "9",
    "hymn": "7",
    "verse": "9",
    "text_sa": "bráhma ca kṣatráṃ ca śróṇī bálam ūrū́ ||9||"
  },
  {
    "book": "9",
    "hymn": "7",
    "verse": "10",
    "text_sa": "dhātā́ ca savitā́ cāṣṭhīvántau jáṅghā gandharvā́ apsarásaḥ kúṣṭhikā áditiḥ śaphā́ḥ ||10||"
  },
  {
    "book": "9",
    "hymn": "7",
    "verse": "11",
    "text_sa": "céto hŕ̥dayaṃ yákr̥n medhā́ vratáṃ purītát ||11||"
  },
  {
    "book": "9",
    "hymn": "7",
    "verse": "12",
    "text_sa": "kṣút kukṣír írā vaniṣṭhúḥ párvatāḥ plāśáyaḥ ||12||"
  },
  {
    "book": "9",
    "hymn": "7",
    "verse": "13",
    "text_sa": "kródho vr̥kkáu manyúr āṇḍáu prajā́ śépaḥ ||13||"
  },
  {
    "book": "9",
    "hymn": "7",
    "verse": "14",
    "text_sa": "nadī́ sūtrī́ varṣásya pátaya stánā stanayitnúr ū́dhaḥ ||14||"
  },
  {
    "book": "9",
    "hymn": "7",
    "verse": "15",
    "text_sa": "viśvávyacās cármáuṣadhayo lómāni nákṣatrāṇi rūpám ||15||"
  },
  {
    "book": "9",
    "hymn": "7",
    "verse": "16",
    "text_sa": "devajanā́ gúdā manuṣyā̀ āntrā́ṇy atrā́ udáram ||16||"
  },
  {
    "book": "9",
    "hymn": "7",
    "verse": "17",
    "text_sa": "rákṣāṃsi lóhitam itarajanā́ ū́badhyam ||17||"
  },
  {
    "book": "9",
    "hymn": "7",
    "verse": "18",
    "text_sa": "abhráṃ pī́bo majjā́ nidhánam ||18||"
  },
  {
    "book": "9",
    "hymn": "7",
    "verse": "19",
    "text_sa": "agnír ā́sīna útthito 'śvínā ||19||"
  },
  {
    "book": "9",
    "hymn": "7",
    "verse": "20",
    "text_sa": "índraḥ prā́ṅ tíṣṭhan dakṣiṇā́ tíṣṭhan yamáḥ ||20||"
  },
  {
    "book": "9",
    "hymn": "7",
    "verse": "21",
    "text_sa": "pratyáṅ tíṣṭhan dhātódaṅ tíṣṭhant savitā́ ||21||"
  },
  {
    "book": "9",
    "hymn": "7",
    "verse": "22",
    "text_sa": "tŕ̥ṇāni prā́ptaḥ sómo rā́jā ||22||"
  },
  {
    "book": "9",
    "hymn": "7",
    "verse": "23",
    "text_sa": "mitrá ī́kṣamāṇa ā́vr̥tta ānandáḥ ||23||"
  },
  {
    "book": "9",
    "hymn": "7",
    "verse": "24",
    "text_sa": "yujyámāno vaiśvadevó yuktáḥ prajā́patir vímuktaḥ sárvam ||24||"
  },
  {
    "book": "9",
    "hymn": "7",
    "verse": "25",
    "text_sa": "etád vái viśvárūpaṃ sárvarūpaṃ gorūpám ||25||"
  },
  {
    "book": "9",
    "hymn": "7",
    "verse": "26",
    "text_sa": "úpainaṃ viśvárūpāḥ sárvarūpāḥ paśávas tiṣṭhanti yá eváṃ véda ||26|| {21}"
  },
  {
    "book": "9",
    "hymn": "8",
    "verse": "1",
    "text_sa": "śīrṣaktíṃ śīrṣāmayáṃ karṇaśūláṃ vilohitám | sárvaṃ śīrṣanyàṃ te rógaṃ bahír nír mantrayāmahe ||1||"
  },
  {
    "book": "9",
    "hymn": "8",
    "verse": "2",
    "text_sa": "kárṇābhyāṃ te káṅkūṣebhyaḥ karṇaśūláṃ visálpakam | sárvaṃ śīrṣanyàṃ te rógaṃ bahír nír mantrayāmahe ||2||"
  },
  {
    "book": "9",
    "hymn": "8",
    "verse": "3",
    "text_sa": "yásya hetóḥ pracyávate yákṣmaḥ karṇató āsyatáḥ | sárvaṃ śīrṣanyàṃ te rógaṃ bahír nír mantrayāmahe ||3||"
  },
  {
    "book": "9",
    "hymn": "8",
    "verse": "4",
    "text_sa": "yáḥ kr̥ṇóti pramótam andháṃ kr̥ṇóti pū́ruṣam | sárvaṃ śīrṣanyàṃ te rógaṃ bahír nír mantrayāmahe ||4||"
  },
  {
    "book": "9",
    "hymn": "8",
    "verse": "5",
    "text_sa": "aṅgabhedám aṅgajvarám viśvāṅgyàṃ visálpakam | sárvaṃ śīrṣanyàṃ te rógaṃ bahír nír mantrayāmahe ||5||"
  },
  {
    "book": "9",
    "hymn": "8",
    "verse": "6",
    "text_sa": "yásya bhīmáḥ pratīkāśá udvepáyati pū́ruṣam | takmā́naṃ viśváśāradaṃ bahír nír mantrayāmahe ||6||"
  },
  {
    "book": "9",
    "hymn": "8",
    "verse": "7",
    "text_sa": "yá ūrū́ anusárpaty átho éti gavī́nike | yákṣmaṃ te antár áṅgebhyo bahír nír mantrayāmahe ||7||"
  },
  {
    "book": "9",
    "hymn": "8",
    "verse": "8",
    "text_sa": "yádi kā́mād apakāmā́d dhŕ̥dayāj jā́yate pári | hr̥dó balā́sam áṅgebhyo bahír nír mantrayāmahe ||8||"
  },
  {
    "book": "9",
    "hymn": "8",
    "verse": "9",
    "text_sa": "harimā́ṇaṃ te áṅgebhyo 'pvā́m antaródárāt | yakṣmodhā́m antár ātmáno bahír nír mantrayāmahe ||9||"
  },
  {
    "book": "9",
    "hymn": "8",
    "verse": "10",
    "text_sa": "ā́so balā́so bhávatu mū́traṃ bhavatv āmáyat | yákṣmāṇāṃ sárveṣāṃ viṣáṃ nír avocam aháṃ tvát ||10|| {22}"
  },
  {
    "book": "9",
    "hymn": "8",
    "verse": "11",
    "text_sa": "bahír bílaṃ nír dravatu kā́hābāhaṃ távodárāt | yákṣmāṇāṃ sárveṣāṃ viṣáṃ nír avocam aháṃ tvát ||11||"
  },
  {
    "book": "9",
    "hymn": "8",
    "verse": "12",
    "text_sa": "udárāt te klomnó nā́bhyā hŕ̥dayād ádhi | yákṣmāṇāṃ sárveṣāṃ viṣáṃ nír avocam aháṃ tvát ||12||"
  },
  {
    "book": "9",
    "hymn": "8",
    "verse": "13",
    "text_sa": "yā́ḥ sīmā́naṃ virujánti mūrdhā́naṃ práty arṣanī́ḥ | áhiṃsantīr anāmayā́ nír dravantu bahír bílam ||13||"
  },
  {
    "book": "9",
    "hymn": "8",
    "verse": "14",
    "text_sa": "yā́ hŕ̥dayam uparṣánty anutanvánti kī́kasāḥ | áhiṃsantīr anāmayā́ nír dravantu bahír bílam ||14||"
  },
  {
    "book": "9",
    "hymn": "8",
    "verse": "15",
    "text_sa": "yā́ḥ pārśvé uparṣánty anuníkṣanti pr̥ṣṭī́ḥ | áhiṃsantīr anāmayā́ nír dravantu bahír bílam ||15||"
  },
  {
    "book": "9",
    "hymn": "8",
    "verse": "16",
    "text_sa": "yā́s tiráścīḥ uparṣánty arṣaṇī́r vakṣáṇāsu te | áhiṃsantīr anāmayā́ nír dravantu bahír bílam ||16||"
  },
  {
    "book": "9",
    "hymn": "8",
    "verse": "17",
    "text_sa": "yā́ gúdā anusárpanty āntrā́ṇi moháyanti ca | áhiṃsantīr anāmayā́ nír dravantu bahír bílam ||17||"
  },
  {
    "book": "9",
    "hymn": "8",
    "verse": "18",
    "text_sa": "yā́ majjñó nirdháyanti párūṃṣi virujánti ca | áhiṃsantīr anāmayā́ nír dravantu bahír bílam ||18||"
  },
  {
    "book": "9",
    "hymn": "8",
    "verse": "19",
    "text_sa": "yé áṅgāni madáyanti yákṣmāso ropaṇā́s táva | yákṣmāṇāṃ sárveṣāṃ viṣáṃ nír avocam aháṃ tvát ||19||"
  },
  {
    "book": "9",
    "hymn": "8",
    "verse": "20",
    "text_sa": "visalpásya vidradhásya vātīkārásya vālajéḥ | yákṣmāṇāṃ sárveṣāṃ viṣáṃ nír avocam aháṃ tvát ||20||"
  },
  {
    "book": "9",
    "hymn": "8",
    "verse": "21",
    "text_sa": "pā́dābhyāṃ te jā́nubhyāṃ śróṇibhyāṃ pári bháṃsasaḥ | ánūkād arṣaṇī́r uṣṇíhābhyaḥ śīrṣṇó rógam anīnaśam ||21||"
  },
  {
    "book": "9",
    "hymn": "8",
    "verse": "22",
    "text_sa": "sáṃ te śīrṣṇáḥ kapā́lāni hŕ̥dayasya ca yó vidhúḥ | udyánn āditya raśmíbhiḥ śīrṣṇó rógam anīnaśo 'ṅgabhedám aśīśamaḥ ||22|| {23}"
  },
  {
    "book": "9",
    "hymn": "9",
    "verse": "1",
    "text_sa": "asyá vāmásya palitásya hótus tásya bhrā́tā madhyamó asty áśnaḥ | tr̥tī́yo bhrā́tā ghr̥tápr̥ṣṭho asyā́trāpaśyaṃ viśpátiṃ saptáputram ||1||"
  },
  {
    "book": "9",
    "hymn": "9",
    "verse": "2",
    "text_sa": "saptá yuñjanti rátham ékacakram éko áśvo vahati saptánāmā | trinā́bhi cakrám ajáram anarváṃ yátremā́ víśvā bhúvanā́dhi tasthúḥ ||2||"
  },
  {
    "book": "9",
    "hymn": "9",
    "verse": "3",
    "text_sa": "imáṃ rátham ádhi yé saptá tasthúḥ saptácakraṃ saptá vahanty áśvāḥ | saptá svásāro abhí sáṃ navanta yátra gávām níhitā saptá nā́ma ||3||"
  },
  {
    "book": "9",
    "hymn": "9",
    "verse": "4",
    "text_sa": "kó dadarśa prathamáṃ jā́yamānam asthanvántaṃ yád anasthā́ bíbharti | bhū́myā ásur ásr̥g ātmā́ kvà svit kó vidvā́ṃsam úpa gāt práṣṭum etát ||4||"
  },
  {
    "book": "9",
    "hymn": "9",
    "verse": "5",
    "text_sa": "ihá bravītu yá īm aṅgá védāsyá vāmásya níhitaṃ padáṃ véḥ | śīrṣṇáḥ kṣīráṃ duhrate gā́vo asya vavríṃ vásānā udakáṃ padā́ 'puḥ ||5||"
  },
  {
    "book": "9",
    "hymn": "9",
    "verse": "6",
    "text_sa": "pā́kaḥ pr̥chāmi mánasā́ 'vijānan devā́nām enā́ níhitā padā́ni | vatsé baṣkáyé 'dhi saptá tántūn ví tatnire kaváya ótavā́ u ||6||"
  },
  {
    "book": "9",
    "hymn": "9",
    "verse": "7",
    "text_sa": "ácikitvāṃs cikitúṣaś cid átra kavī́n pr̥chāmi vidváno ná vidvā́n | ví yás tastámbha ṣáṭ imā́ rájāṃsy ajásya rūpé kíṃ ápi svid ékam ||7||"
  },
  {
    "book": "9",
    "hymn": "9",
    "verse": "8",
    "text_sa": "mātā́ pitáram r̥tá ā́ babhāja 'dhīty ágre mánasā sáṃ hí jagmé | sā́ bībhatsúr gárbharasā níviddhā námasvanta íd upavākám īyuḥ ||8||"
  },
  {
    "book": "9",
    "hymn": "9",
    "verse": "9",
    "text_sa": "yuktā́ mātā́sid dhurí dákṣiṇāyā átiṣṭhad gárbho vr̥janī́ṣv antáḥ | ámīmed vatsó ánu gā́m apaśyad viśvarūpyàṃ triṣú yóganeṣu ||9||"
  },
  {
    "book": "9",
    "hymn": "9",
    "verse": "10",
    "text_sa": "tisró matr̥̄́s trī́n pitr̥̄́n bíbhrad éka urdhvás tasthau ném áva glāpayanta | mantráyante divó amúṣya pr̥ṣṭhé viśvavído vā́cam áviśvavinnām ||10|| {24}"
  },
  {
    "book": "9",
    "hymn": "9",
    "verse": "11",
    "text_sa": "páñcāre cakré parivártamāne yásminn ātasthúr bhúvanāni víśvā | tásya nā́kṣas tapyate bhū́ribhāraḥ sanā́d evá ná chidyate sánābhiḥ ||11||"
  },
  {
    "book": "9",
    "hymn": "9",
    "verse": "12",
    "text_sa": "páñcapādaṃ pitáraṃ dvā́daśākr̥tiṃ divá āhuḥ páre árdhe purīṣíṇam | áthemé anyá úpare vicakṣaṇé saptácakre ṣáḍara āhur árpitam ||12||"
  },
  {
    "book": "9",
    "hymn": "9",
    "verse": "13",
    "text_sa": "dvā́daśāraṃ nahí táj járāya várvarti cakráṃ pári dyā́m r̥tásya | ā́ putrā́ agne mithunā́so átra saptá śatā́ni viṃśatíś ca tasthuḥ ||13||"
  },
  {
    "book": "9",
    "hymn": "9",
    "verse": "14",
    "text_sa": "sánemi cakrám ajáraṃ ví vavr̥ta uttānā́yāṃ dáśa yuktā́ vahanti | sū́ryasya cákṣū rájasaity ā́vr̥taṃ yásminn ātasthúr bhúvanāni víśvā ||14||"
  },
  {
    "book": "9",
    "hymn": "9",
    "verse": "15",
    "text_sa": "stríyaḥ satī́s tā́m u me puṃsáḥ āhuḥ páśyad akṣaṇvā́nn ví cetad andháḥ | kavír yáḥ putráḥ sá īm ā́ ciketa yás tā́ vijānā́t sá pitúṣ pitā́sat ||15||"
  },
  {
    "book": "9",
    "hymn": "9",
    "verse": "16",
    "text_sa": "sākaṃjā́nāṃ saptátham āhur ekajáṃ ṣáḍ íd yamā́ ŕ̥ṣayo devajā́ íti | téṣām iṣṭā́ni víhitāni dhāmaśá sthātré rejante víkr̥tāni rūpaśáḥ ||16||"
  },
  {
    "book": "9",
    "hymn": "9",
    "verse": "17",
    "text_sa": "aváḥ páreṇa pará enā́ ávareṇa padā́ vatsáṃ bíbhratī gáur úd asthāt | sā́ kadrī́cī káṃ svid árdhaṃ párāgāt kvà svit sūte nahí yūthé asmín ||17||"
  },
  {
    "book": "9",
    "hymn": "9",
    "verse": "18",
    "text_sa": "aváḥ páreṇa pitáraṃ yó asya védāváḥ páreṇa pará enā́vareṇa | kavīyámānaḥ ká ihá prá vocad deváṃ mánaḥ kúto ádhi prájātam ||18||"
  },
  {
    "book": "9",
    "hymn": "9",
    "verse": "19",
    "text_sa": "yé arvā́ñcas tā́m u párāca āhur yé párāñcas tā́m̐ u arvā́ca āhuḥ | índraś ca yā́ cakráthuḥ soma tā́ni dhurā́ ná yuktā́ rájaso vahanti ||19||"
  },
  {
    "book": "9",
    "hymn": "9",
    "verse": "20",
    "text_sa": "dvā́ suparṇā́ sayújā sákhāyā samānáṃ vr̥kṣáṃ pári ṣasvajāte | táyor anyáḥ píppalaṃ svādv átty ánaśnann anyó abhí cākaśīti ||20||"
  },
  {
    "book": "9",
    "hymn": "9",
    "verse": "21",
    "text_sa": "yásmin vr̥kṣé madhvádaḥ suparṇā́ niviśánte súvate cā́dhi víśve | tásya yád āhúḥ píppalaṃ svādv ágre tán nón naśad yáḥ pitáraṃ ná véda ||21||"
  },
  {
    "book": "9",
    "hymn": "9",
    "verse": "22",
    "text_sa": "yátrā suparṇā́ amŕ̥tasya bhakṣám ánimeṣaṃ vidáthābhisváranti | enā́ víśvasya bhúvanasya gopā́ḥ sá mā dhī́raḥ pā́kam átrā́ viveśa ||22|| {25}"
  },
  {
    "book": "9",
    "hymn": "10",
    "verse": "1",
    "text_sa": "yád gāyatré ádhi gāyatrám ā́hitaṃ tráiṣṭubhaṃ vā tráiṣṭubhān nirátakṣata | yád vā jágaj jágaty ā́hitaṃ padáṃ yá ít tád vidús té amr̥tatvám ānuśuḥ ||1||"
  },
  {
    "book": "9",
    "hymn": "10",
    "verse": "2",
    "text_sa": "gāyatréṇa práti mimīte arkám arkéṇa sā́ma tráiṣṭubhena vākám | vākéna vākáṃ dvipádā cátuṣpadākṣáreṇa mimate saptá vā́ṇīḥ ||2||"
  },
  {
    "book": "9",
    "hymn": "10",
    "verse": "3",
    "text_sa": "jágatā síndhuṃ divy àskabhāyad rathaṃtaré sū́ryaṃ páry apaśyat | gāyatrásya samídhas tisrá āhus táto mahnā́ prá ririce mahitvā́ ||3||"
  },
  {
    "book": "9",
    "hymn": "10",
    "verse": "4",
    "text_sa": "úpa hvaye sudúghāṃ dhenúm etā́ṃ suhásto godhúg utá dohad enām | śréṣṭhaṃ saváṃ savitā́ sāviṣan no 'bhī́ddho gharmás tád u ṣú prá vocat ||4||"
  },
  {
    "book": "9",
    "hymn": "10",
    "verse": "5",
    "text_sa": "hiṅkr̥ṇvatī́ vasupátnī vásūnāṃ vatsám ichántī mánasābhyā́gāt | duhā́m aśvíbhyāṃ páyo aghnyéyáṃ sā́ vardhatāṃ mahaté sáubhagāya ||5||"
  },
  {
    "book": "9",
    "hymn": "10",
    "verse": "6",
    "text_sa": "gáur amīmed abhí vatsáṃ miṣántaṃ mūrdhā́naṃ híṅṅ akr̥ṇon mātavā́ u | sŕ̥kvāṇaṃ gharmám abhí vāvaśānā́ mímāti māyúṃ páyate páyobhiḥ ||6||"
  },
  {
    "book": "9",
    "hymn": "10",
    "verse": "7",
    "text_sa": "ayáṃ sá śiṅkte yéna gáur abhívr̥tā mímāti mayúṃ dhvasánāv ádhi śritā́ | sā́ cittíbhir ní hí cakā́ra mártyān vidyúd bhávantī práti vavrím auhata ||7||"
  },
  {
    "book": "9",
    "hymn": "10",
    "verse": "8",
    "text_sa": "anác chaye turágātu jīvám éjad dhruváṃ mádhya ā́ pastyā̀nām | jīvó mr̥tásya carati svadhā́bhir ámartyo mártyenā sáyoniḥ ||8||"
  },
  {
    "book": "9",
    "hymn": "10",
    "verse": "9",
    "text_sa": "vidhúṃ dadrāṇáṃ salilásya pr̥ṣṭhé yúvānaṃ sántaṃ palitó jagāra | devásya paśya kā́vyaṃ mahitvā́dyá mamā́ra sá hyáḥ sám āna ||9||"
  },
  {
    "book": "9",
    "hymn": "10",
    "verse": "10",
    "text_sa": "yá īṃ cakā́ra ná só asyá veda yá īṃ dadárśa hírug ín nú tásmāt | sá mātúr yónā párivīto antár bahuprajā́ nírr̥tir ā́ viveśa ||10|| {26}"
  },
  {
    "book": "9",
    "hymn": "10",
    "verse": "11",
    "text_sa": "ápaśyaṃ gopā́m anipádyamānam ā́ ca párā ca pathíbhiś cárantam | sá sadhrī́cīḥ sá víṣūcīr vásāna ā́ varīvarti bhúvaneṣv antáḥ ||11||"
  },
  {
    "book": "9",
    "hymn": "10",
    "verse": "12",
    "text_sa": "dyáur naḥ pitā́ janitā́ nā́bhir átra bándhur no mātā́ pr̥thivī́ mahī́yám | uttānáyoś camvòr yónir antár átrā pitā́ duhitúr gárbham ā́dhāt ||12||"
  },
  {
    "book": "9",
    "hymn": "10",
    "verse": "13",
    "text_sa": "pr̥chā́mi tvā páram ántaṃ pr̥thivyā́ḥ pr̥chā́mi vŕ̥ṣṇo áśvasya rétaḥ | pr̥chā́mi víśvasya bhúvanasya nā́bhiṃ pr̥chā́mi vācáḥ paramáṃ vyòma ||13||"
  },
  {
    "book": "9",
    "hymn": "10",
    "verse": "14",
    "text_sa": "iyáṃ védiḥ páro ántaḥ pr̥thivyā́ ayáṃ sómo vŕ̥ṣṇo áśvasya rétaḥ | ayáṃ yajñó víśvasya bhúvanasya nā́bhir brahmā́yáṃ vācáḥ paramáṃ vyòma ||14||"
  },
  {
    "book": "9",
    "hymn": "10",
    "verse": "15",
    "text_sa": "ná ví jānāmi yád ivedám ásmi niṇyáḥ sáṃnaddho mánasā carāmi | yadā́ mā́gan prathamajā́ r̥tásyā́d íd vācó aśnuve bhāgám asyā́ḥ ||15||"
  },
  {
    "book": "9",
    "hymn": "10",
    "verse": "16",
    "text_sa": "ápāṅ prā́ṅ eti svadháyā gr̥bhītó 'martyo mártyenā sáyoniḥ | tā́ śáśvantā viṣūcī́nā viyántā ny ànyáṃ cikyúr ná ní cikyur anyám ||16||"
  },
  {
    "book": "9",
    "hymn": "10",
    "verse": "17",
    "text_sa": "saptā́rdhagarbhā́ bhúvanasya réto víṣṇos tiṣṭhanti pradíśā vídharmaṇi | té dhītíbhir mánasā té vipaścítaḥ paribhúvaḥ pári bhavanti viśvátaḥ ||17||"
  },
  {
    "book": "9",
    "hymn": "10",
    "verse": "18",
    "text_sa": "r̥có akṣáre paramé vyòman yásmin devā́ ádhi víśve niṣedúḥ | yás tán ná véda kím r̥cā́ kariṣyati yá ít tád vidús te amī́ sám āsate ||18||"
  },
  {
    "book": "9",
    "hymn": "10",
    "verse": "19",
    "text_sa": "r̥cáḥ padáṃ mā́trayā kalpáyanto 'rdharcéna cakl̥pur víśvam éjat | tripā́d bráhma pururū́paṃ ví taṣṭhe téna jīvanti pradíśaś cátasraḥ ||19||"
  },
  {
    "book": "9",
    "hymn": "10",
    "verse": "20",
    "text_sa": "sūyavasā́d bhágavatī hí bhūyā́ ádhā vayáṃ bhágavantaḥ syāma | addhí tŕ̥ṇam aghnye viśvadā́nīṃ píba śuddhám udakám ācárantī ||20|| {27}"
  },
  {
    "book": "9",
    "hymn": "10",
    "verse": "21",
    "text_sa": "gáur ín mimāya salilā́ni tákṣatī ékapadī dvipádī sā́ cátuṣpadī | aṣṭā́padī návapadī babhūvúṣī sahásrākṣarā bhúvanasya paṅktís tásyāḥ samudrā́ ádhi ví kṣaranti ||21||"
  },
  {
    "book": "9",
    "hymn": "10",
    "verse": "22",
    "text_sa": "kr̥ṣṇáṃ niyā́naṃ hárayaḥ suparṇā́ apó vásānā dívam út patanti | táṃ ā́vavr̥trant sádanād r̥tásyā́d íd ghr̥téna pr̥thivī́ṃ vy ū̀duḥ ||22||"
  },
  {
    "book": "9",
    "hymn": "10",
    "verse": "23",
    "text_sa": "apā́d eti prathamā́ padvátīnāṃ kás tád vāṃ mitrāvaruṇā́ ciketa | gárbho bhāráṃ bharaty ā́ cid asyā r̥táṃ píparti ánr̥taṃ ní pāti ||23||"
  },
  {
    "book": "9",
    "hymn": "10",
    "verse": "24",
    "text_sa": "virā́ḍ vā́g virā́ṭ pr̥thivī́ virā́ḍ antárikṣaṃ virā́ṭ prajā́patiḥ | virā́ṇ mr̥tyúḥ sādhyā́nām adhirājó babhūva tásya bhūtáṃ bhávyaṃ váśe sá me bhūtáṃ bhávyaṃ váśe kr̥ṇotu ||24||"
  },
  {
    "book": "9",
    "hymn": "10",
    "verse": "25",
    "text_sa": "śakamáyaṃ dhūmám ārā́d apaśyaṃ viṣūvátā pará enā́vareṇa | ukṣā́ṇaṃ pŕ̥śnim apacanta vīrā́s tā́ni dhármāṇi prathamā́ny āsan ||25||"
  },
  {
    "book": "9",
    "hymn": "10",
    "verse": "26",
    "text_sa": "tráyaḥ keśína r̥tuthā́ ví cakṣate saṃvatsaré vapata éka eṣām | víśvam anyó abhicáṣṭe śácībhir dhrā́jir ékasya dadr̥śe ná rūpám ||26||"
  },
  {
    "book": "9",
    "hymn": "10",
    "verse": "27",
    "text_sa": "catvā́ri vā́k párimitā padā́ni tā́ni vidur brāhmaṇā́ yé manīṣíṇaḥ | gúhā trī́ṇi níhitā néṅgayanti turī́yaṃ vācó manuṣyā̀ vadanti ||27||"
  },
  {
    "book": "9",
    "hymn": "10",
    "verse": "28",
    "text_sa": "índraṃ mitráṃ váruṇam agním āhur átho divyáḥ sá suparṇó garútmān | ekáṃ sád víprā bahudhā́ vadanty agníṃ yamáṃ mātariśvānam āhuḥ ||28|| {28}"
  },
  {
    "book": "10",
    "hymn": "1",
    "verse": "1",
    "text_sa": "yā́ṃ kalpáyanti vahatáu vadhū́m iva viśvárūpāṃ hástakr̥tāṃ cikitsávaḥ | sā́rā́d etv ápa nudāma enām ||1||"
  },
  {
    "book": "10",
    "hymn": "1",
    "verse": "2",
    "text_sa": "śīrṣaṇvátī nasvátī karṇíṇī kr̥tyākŕ̥tā sáṃbhr̥tā viśvárūpā | sā́rā́d etv ápa nudāma enām ||2||"
  },
  {
    "book": "10",
    "hymn": "1",
    "verse": "3",
    "text_sa": "śūdrákr̥tā rā́jakr̥tā strī́kr̥tā brahmábhiḥ kr̥tā́ | jāyā́ pátyā nuttéva kartā́raṃ bándhv r̥chatu ||3||"
  },
  {
    "book": "10",
    "hymn": "1",
    "verse": "4",
    "text_sa": "anáyāhám óṣadhyā sárvāḥ kr̥tyā́ adūduṣam | yā́ṃ kṣétre cakrúr yā́ṃ góṣu yā́ṃ vā te púruṣeṣu ||4||"
  },
  {
    "book": "10",
    "hymn": "1",
    "verse": "5",
    "text_sa": "aghám astv aghakŕ̥te śapáthaḥ śapathīyaté | pratyák pratipráhiṇmo yáthā kr̥tyākŕ̥taṃ hánat ||5||"
  },
  {
    "book": "10",
    "hymn": "1",
    "verse": "6",
    "text_sa": "pratīcī́na āṅgirasó 'dhyakṣo naḥ puróhitaḥ | pratī́cīḥ kr̥tyā́ ākŕ̥tyāmū́n kr̥tyākŕ̥to jahi ||6||"
  },
  {
    "book": "10",
    "hymn": "1",
    "verse": "7",
    "text_sa": "yás tvovā́ca párehī́ti pratikū́lam udāyyàm | táṃ kr̥tye 'bhinívartasva mā́smā́n icho anāgásaḥ ||7||"
  },
  {
    "book": "10",
    "hymn": "1",
    "verse": "8",
    "text_sa": "yás te párūṃṣi saṃdadháu ráthasyeva rbhúr dhiyā́ | táṃ gacha tátra té 'yanam ájñātas te 'yáṃ jánaḥ ||8||"
  },
  {
    "book": "10",
    "hymn": "1",
    "verse": "9",
    "text_sa": "yé tvā kr̥tvā́lebhiré vidvalā́ abhicāríṇaḥ | śaṃbhv ìdáṃ kr̥tyādū́ṣaṇaṃ prativartmá punaḥsaráṃ téna tvā snapayāmasi ||9||"
  },
  {
    "book": "10",
    "hymn": "1",
    "verse": "10",
    "text_sa": "yád durbhágāṃ prásnapitāṃ mr̥távatsām upeyimá | ápaitu sárvaṃ mát pāpáṃ dráviṇaṃ mópa tiṣṭhatu ||10|| {1}"
  },
  {
    "book": "10",
    "hymn": "1",
    "verse": "11",
    "text_sa": "yát te pitŕ̥bhyo dádato yajñé vā nā́ma jagr̥húḥ | saṃdeśyā̀t sárvasmāt pāpā́d imā́ muñcantu tváuṣadhīḥ ||11||"
  },
  {
    "book": "10",
    "hymn": "1",
    "verse": "12",
    "text_sa": "devainasā́t pítryān nāmagrāhā́t saṃdeśyā̀d abhiníṣkr̥tāt | muñcántu tvā vīrúdho vīryeṇa bráhmaṇā r̥gbhíḥ páyasā ŕ̥ṣīṇām ||12||"
  },
  {
    "book": "10",
    "hymn": "1",
    "verse": "13",
    "text_sa": "yáthā vā́taś cyāváyati bhū́myā reṇúm antárikṣāc cābhrám | evā́ mát sárvaṃ durbhūtáṃ bráhmanuttam ápāyati ||13||"
  },
  {
    "book": "10",
    "hymn": "1",
    "verse": "14",
    "text_sa": "ápa krāma nā́nadatī vínaddhā gardabhī́va | kartr̥̄́n nakṣasvetó nuttā́ bráhmaṇā vīryā̀vatā ||14||"
  },
  {
    "book": "10",
    "hymn": "1",
    "verse": "15",
    "text_sa": "ayáṃ pánthāḥ kr̥tyéti tvā nayāmo 'bhipráhitāṃ práti tvā prá hiṇmaḥ | ténābhí yāhi bhañjaty ánasvatīva vāhínī viśvárūpā kurūtínī ||15||"
  },
  {
    "book": "10",
    "hymn": "1",
    "verse": "16",
    "text_sa": "párāk te jyótir ápathaṃ te arvā́g anyátrāsmád áyanā kr̥ṇuṣva | páreṇehi navatíṃ nāvyā̀ áti durgā́ḥ srotyā́ mā́ kṣaṇiṣṭhāḥ párehi ||16||"
  },
  {
    "book": "10",
    "hymn": "1",
    "verse": "17",
    "text_sa": "vā́ta iva vr̥kṣā́n ní mr̥ṇīhi pādáya mā́ gā́m áśvaṃ púruṣam úc chiṣa eṣām | kartr̥̄́n nivŕ̥tyetáḥ kr̥tye 'prajāstvā́ya bodhaya ||17||"
  },
  {
    "book": "10",
    "hymn": "1",
    "verse": "18",
    "text_sa": "yā́ṃ te barhíṣi yā́ṃ śmaśāné kṣétre kr̥tyā́ṃ valagáṃ vā nicakhnúḥ | agnáu vā tvā gā́rhapatye 'bhicerúḥ pā́kaṃ sántaṃ dhī́ratarā anāgásam ||18||"
  },
  {
    "book": "10",
    "hymn": "1",
    "verse": "19",
    "text_sa": "upā́hr̥tam ánubuddhaṃ níkhātaṃ váiraṃ tsāry ánv avidāma kártram | tád etu yáta ā́bhr̥taṃ tátrā́śva iva ví vartatāṃ hántu kr̥tyākŕ̥taḥ prajā́m ||19||"
  },
  {
    "book": "10",
    "hymn": "1",
    "verse": "20",
    "text_sa": "svāyasā́ asáyaḥ santi no gr̥hé vidmā́ te kr̥tye yatidhā́ párūṃṣi | út tiṣṭhaivá párehītó 'jñāte kím ihéchasi ||20|| {2}"
  },
  {
    "book": "10",
    "hymn": "1",
    "verse": "21",
    "text_sa": "grīvā́s te kr̥tye pā́dau cā́pi kartsyāmi nír drava | indrāgnī́ asmā́n rakṣatāṃ yáu prajā́nāṃ prajā́vatī ||21||"
  },
  {
    "book": "10",
    "hymn": "1",
    "verse": "22",
    "text_sa": "sómo rā́jādhipā́ mr̥ḍitā́ ca bhūtásya naḥ pátayo mr̥ḍayantu ||22||"
  },
  {
    "book": "10",
    "hymn": "1",
    "verse": "23",
    "text_sa": "bhavāśarvā́v asyatāṃ pāpakŕ̥te kr̥tyākŕ̥te | duṣkŕ̥te vidyútaṃ devahetím ||23||"
  },
  {
    "book": "10",
    "hymn": "1",
    "verse": "24",
    "text_sa": "yády eyátha dvipádī cátuṣpadī kr̥tyākŕ̥tā sáṃbhr̥tā viśvárūpā | sétó 'ṣṭā́padī bhūtvā́ púnaḥ párehi duchune ||24||"
  },
  {
    "book": "10",
    "hymn": "1",
    "verse": "25",
    "text_sa": "abhyàktā́ktā svàraṃkr̥tā sárvaṃ bhárantī duritáṃ párehi | jānīhi kr̥tye kartā́raṃ duhitéva pitáraṃ svám ||25||"
  },
  {
    "book": "10",
    "hymn": "1",
    "verse": "26",
    "text_sa": "párehi kr̥tye mā́ tiṣṭho viddhásyeva padáṃ naya | mr̥gáḥ sá mr̥gayús tváṃ ná tvā níkartum arhati ||26||"
  },
  {
    "book": "10",
    "hymn": "1",
    "verse": "27",
    "text_sa": "utá hanti pūrvāsínaṃ pratyādā́yā́para íṣvā | utá pū́rvasya nighnató ní hanty áparaḥ práti ||27||"
  },
  {
    "book": "10",
    "hymn": "1",
    "verse": "28",
    "text_sa": "etád dhí śr̥ṇú me vácó 'thehi yáta eyátha | yás tvā cakā́ra táṃ práti ||28||"
  },
  {
    "book": "10",
    "hymn": "1",
    "verse": "29",
    "text_sa": "anāgohatyā́ vái bhīmā́ kr̥tye mā́ no gā́m áśvaṃ púruṣaṃ vadhīḥ | yátrayatrā́si níhitā tátas tvót thāpayāmasi parṇā́l lághīyasī bhava ||29||"
  },
  {
    "book": "10",
    "hymn": "1",
    "verse": "30",
    "text_sa": "yádi sthá támasā́vr̥tā jā́lenabhíhitā iva | sárvāḥ saṃlúpyetáḥ kr̥tyā́ḥ púnaḥ kartré prá hiṇmasi ||30||"
  },
  {
    "book": "10",
    "hymn": "1",
    "verse": "31",
    "text_sa": "kr̥tyākŕ̥to valagíno 'bhiniṣkāríṇaḥ prajā́m | mr̥ṇīhí kr̥tye móc chiṣo 'mū́n kr̥tyākŕ̥to jahi ||31||"
  },
  {
    "book": "10",
    "hymn": "1",
    "verse": "32",
    "text_sa": "yáthā sū́ryo mucyáte támasas pári rā́triṃ jáhāty uṣásaśca ketū́n | evā́háṃ sárvaṃ durbhūtáṃ kártraṃ kr̥tyākŕ̥tā kr̥táṃ hastī́va rájo duritáṃ jahāmi ||32|| {3}"
  },
  {
    "book": "10",
    "hymn": "2",
    "verse": "1",
    "text_sa": "kéna pā́rṣṇī ā́bhr̥te pū́ruṣasya kéna māṃsáṃ sáṃbhr̥taṃ kéna gulpháu | kénāṅgúlīḥ péśanīḥ kéna khā́ni kénocchlaṅkháu madhyatáḥ káḥ pratiṣṭhā́m ||1||"
  },
  {
    "book": "10",
    "hymn": "2",
    "verse": "2",
    "text_sa": "kásmān nú gulphā́v ádharāv akr̥ṇvann aṣṭhīvántāv úttarau púruṣasya | jáṅghe nirŕ̥tya ny àdadhuḥ kvà svij jā́nunoḥ saṃdhī́ ká u tác ciketa ||2||"
  },
  {
    "book": "10",
    "hymn": "2",
    "verse": "3",
    "text_sa": "cátuṣṭayaṃ yujate sáṃhitāntaṃ jā́nubhyām ūrdhváṃ śithiráṃ kábandham | śróṇī yád ūrū́ ká u táj jajāna yā́bhyāṃ kúsindhaṃ súdr̥ḍhaṃ babhū́va ||3||"
  },
  {
    "book": "10",
    "hymn": "2",
    "verse": "4",
    "text_sa": "káti devā́ḥ katamé tá āsan yá úro grīvā́ś cikyúḥ púruṣasya | káti stánau vy àdadhuḥ káḥ kaphodáu káti skandhā́n káti pr̥ṣṭī́r acinvan ||4||"
  },
  {
    "book": "10",
    "hymn": "2",
    "verse": "5",
    "text_sa": "kó asya bāhū́ sám abharad vīryā̀ṃ karavād íti | áṃsau kó asya tád deváḥ kúsindhe ádhy ā́ dadhau ||5||"
  },
  {
    "book": "10",
    "hymn": "2",
    "verse": "6",
    "text_sa": "káḥ saptá khā́ni ví tatarda śīrṣáṇi kárṇāv imáu nā́sike cákṣaṇī múkham | yéṣāṃ purutrā́ vijayásya mahnáni cátuṣpādo dvipádo yanti yā́mam ||6||"
  },
  {
    "book": "10",
    "hymn": "2",
    "verse": "7",
    "text_sa": "hánvor hí jihvā́m ádadhāt purūcī́m ádhā mahī́m ádhi śiśrāya vā́cam | sá ā́ varīvarti bhúvaneṣv antár apó vásānaḥ ká u tác ciketa ||7||"
  },
  {
    "book": "10",
    "hymn": "2",
    "verse": "8",
    "text_sa": "mastíṣkam asya yatamó lalā́taṃ kakā́ṭikāṃ prathamó yáḥ kapā́lam | citvā́ cítyaṃ hánvoḥ pū́ruṣasya dívaṃ ruroha katamáḥ sá deváḥ ||8||"
  },
  {
    "book": "10",
    "hymn": "2",
    "verse": "9",
    "text_sa": "priyāpriyā́ṇi bahulā́ svápnaṃ saṃbādhatandyàḥ | ānandā́n ugró nándāṃś ca kásmād vahati pū́ruṣaḥ ||9||"
  },
  {
    "book": "10",
    "hymn": "2",
    "verse": "10",
    "text_sa": "ā́rtir ávartir nírr̥tiḥ kúto nú púruṣé 'matiḥ | rā́ddhiḥ sámr̥ddhir ávyr̥ddhir matír úditayaḥ kútaḥ ||10|| {4}"
  },
  {
    "book": "10",
    "hymn": "2",
    "verse": "11",
    "text_sa": "kó asminn ā́po vy àdadhāt viṣūvŕ̥taḥ purūvŕ̥taḥ sindhusŕ̥tyāya jātā́ḥ | tīvrā́ aruṇā́ lóhinīs tāmradhūmrā́ ūrdhvā́ ávācīḥ púruṣe tiráścīḥ ||11||"
  },
  {
    "book": "10",
    "hymn": "2",
    "verse": "12",
    "text_sa": "kó asmin rūpám adadhāt kó mahmā́naṃ ca nā́ma ca | gātúṃ kó asmin káḥ ketúṃ káś carítrāni púruṣe ||12||"
  },
  {
    "book": "10",
    "hymn": "2",
    "verse": "13",
    "text_sa": "kó asmin prāṇáṃ avayat kó apānáṃ vyānám u | samānám asmin kó devó 'dhi śiśrāya púruṣe ||13||"
  },
  {
    "book": "10",
    "hymn": "2",
    "verse": "14",
    "text_sa": "kó asmin yajñám adadhād éko devó 'dhi púruṣe | kó asmint satyáṃ kó 'nr̥taṃ kúto mr̥tyúḥ kúto 'mŕ̥tam ||14||"
  },
  {
    "book": "10",
    "hymn": "2",
    "verse": "15",
    "text_sa": "kó asmai vā́saḥ páry adadhāt kó asyā́yur akalpayat | bálaṃ kó asmai prā́yachat kó asyākalpayaj javám ||15||"
  },
  {
    "book": "10",
    "hymn": "2",
    "verse": "16",
    "text_sa": "kénā́po ánv atanuta kénāhar akarod rucé | uṣásaṃ kénā́nv ainddha kéna sāyaṃbhaváṃ dade ||16||"
  },
  {
    "book": "10",
    "hymn": "2",
    "verse": "17",
    "text_sa": "kó asmin réto ny àdadhāt tántur ā́ tāyatām íti | medhā́ṃ kó asminn ádhy auhat kó bāṇáṃ kó nŕ̥to dadhau ||17||"
  },
  {
    "book": "10",
    "hymn": "2",
    "verse": "18",
    "text_sa": "kénemā́ṃ bhū́mim aurṇot kéna páry abhavad dívam | kénābhí mahnā́ párvatān kéna kármāṇi púruṣaḥ ||18||"
  },
  {
    "book": "10",
    "hymn": "2",
    "verse": "19",
    "text_sa": "kéna parjányam ánv eti kéna sómaṃ vicakṣaṇám | kéna yajñám ca śraddhā́ṃ ca kénāsmin níhitaṃ mánaḥ ||19||"
  },
  {
    "book": "10",
    "hymn": "2",
    "verse": "20",
    "text_sa": "kéna śrótriyam āpnoti kénemáṃ parameṣṭhínam | kénemám agníṃ pū́ruṣaḥ kéna saṃvatsaráṃ mame ||20|| {5}"
  },
  {
    "book": "10",
    "hymn": "2",
    "verse": "21",
    "text_sa": "bráhma śrótriyam āpnoti bráhmemáṃ parameṣṭhinam | bráhmemám agníṃ pū́ruṣo bráhma saṃvatsaráṃ mame ||21||"
  },
  {
    "book": "10",
    "hymn": "2",
    "verse": "22",
    "text_sa": "kéna devā́m̐ ánu kṣiyati kéna dáivajanīr viśaḥ | kénedám anyán nákṣatraṃ kéna sát kṣatrám ucyate ||22||"
  },
  {
    "book": "10",
    "hymn": "2",
    "verse": "23",
    "text_sa": "bráhma devā́m̐ ánu kṣiyati bráhma dáivajanīr víśaḥ | bráhmedám anyán nákṣatraṃ bráhma sát kṣatrám ucyate ||23||"
  },
  {
    "book": "10",
    "hymn": "2",
    "verse": "24",
    "text_sa": "kéneyáṃ bhū́mir víhitā kéna dyáur úttarā hitā́ | kénedám ūrdhváṃ tiryák cāntárikṣam vyáco hitám ||24||"
  },
  {
    "book": "10",
    "hymn": "2",
    "verse": "25",
    "text_sa": "bráhmaṇā bhū́mir víhitā bráhma dyáur úttarā hitā́ | bráhmedám ūrdhváṃ tiryák cāntárikṣaṃ vyáco hitám ||25||"
  },
  {
    "book": "10",
    "hymn": "2",
    "verse": "26",
    "text_sa": "mūrdhā́nam asya saṃsī́vyā́tharvā hŕ̥dayaṃ ca yát | mastíṣkād ūrdhváḥ práirayat pávamānó 'dhi śīrṣatáḥ ||26||"
  },
  {
    "book": "10",
    "hymn": "2",
    "verse": "27",
    "text_sa": "tád vā́ átharvaṇaḥ śíro devakośáḥ sámubjitaḥ | tát prāṇó abhí rakṣati śíro ánnam átho mánaḥ ||27||"
  },
  {
    "book": "10",
    "hymn": "2",
    "verse": "28",
    "text_sa": "ūrdhvó nú sr̥ṣṭā́3s tiryáṅ nú sr̥ṣṭā́3s sárvā díśaḥ púruṣa ā́ babhūvā́3m̐ | púraṃ yó bráhmaṇo véda yásyāḥ púruṣa ucyáte ||28||"
  },
  {
    "book": "10",
    "hymn": "2",
    "verse": "29",
    "text_sa": "yó vái tā́ṃ bráhmaṇo védāmŕ̥tenā́vr̥tāṃ púram | tásmai bráhma ca brāhmā́ś ca cákṣuḥ prāṇáṃ prajā́ṃ daduḥ ||29||"
  },
  {
    "book": "10",
    "hymn": "2",
    "verse": "30",
    "text_sa": "ná vái tám cákṣur jahāti ná prāṇó jarásaḥ purā́ | púraṃ yó bráhmaṇo véda yásyāḥ púruṣa ucyáte ||30||"
  },
  {
    "book": "10",
    "hymn": "2",
    "verse": "31",
    "text_sa": "aṣṭā́cakrā návadvārā devā́nāṃ pū́r ayodhyā́ | tásyāṃ hiraṇyáyaḥ kóśaḥ svargó jyótiṣā́vr̥taḥ ||31||"
  },
  {
    "book": "10",
    "hymn": "2",
    "verse": "32",
    "text_sa": "tásmin hiraṇyáye kóśe tryàre trípratiṣṭhite | tásmin yád yakṣám ātmanvát tád vái brahmavído viduḥ ||32||"
  },
  {
    "book": "10",
    "hymn": "2",
    "verse": "33",
    "text_sa": "prabhrā́jamānāṃ háriṇīṃ yáśasā saṃpárīvr̥tām | púraṃ hiraṇyáyīṃ bráhmā́ viveśā́parājitām ||33|| {6}"
  },
  {
    "book": "10",
    "hymn": "3",
    "verse": "1",
    "text_sa": "ayáṃ me varaṇó maṇíḥ sapatnakṣáyaṇo vŕ̥ṣā | tenā́ rabhasva tváṃ śátrūn prá mr̥ṇīhi durasyatáḥ ||1||"
  },
  {
    "book": "10",
    "hymn": "3",
    "verse": "2",
    "text_sa": "práiṇān chr̥ṇīhi prá mr̥ṇā́ rabhasva maṇís te astu puraetā́ purástāt | ávārayanta varaṇéna devā́ abhyācārám ásurāṇāṃ śváḥśvaḥ ||2||"
  },
  {
    "book": "10",
    "hymn": "3",
    "verse": "3",
    "text_sa": "ayáṃ maṇír varaṇó viśvábheṣajaḥ sahasrākṣó hárito hiraṇyáyaḥ | sá te śátrūn ádharān pādayāti pū́rvas tā́n dabhnuhi yé tvā dviṣánti ||3||"
  },
  {
    "book": "10",
    "hymn": "3",
    "verse": "4",
    "text_sa": "ayáṃ te kr̥tyā́ṃ vítatām páuruṣeyād ayáṃ bhayā́t | ayáṃ tvā sárvasmāt pāpā́d varaṇó vārayiṣyate ||4||"
  },
  {
    "book": "10",
    "hymn": "3",
    "verse": "5",
    "text_sa": "varaṇó vārayātā ayáṃ devó vánaspátiḥ | yákṣmo yó asmínn ā́viṣṭas tám u devā́ avīvaran ||5||"
  },
  {
    "book": "10",
    "hymn": "3",
    "verse": "6",
    "text_sa": "svápnaṃ suptvā́ yádi páśyāsi pāpáṃ mr̥gáḥ sr̥tíṃ yáti dhā́vād ájuṣṭām | parikṣavā́c chakúneḥ pāpavādā́d ayáṃ maṇír varaṇó vārayiṣyate ||6||"
  },
  {
    "book": "10",
    "hymn": "3",
    "verse": "7",
    "text_sa": "árātyās tvā nírr̥tyā abhicārā́d átho bhayā́t | mr̥tyór ójīyaso vadhā́d varaṇó vārayiṣyate ||7||"
  },
  {
    "book": "10",
    "hymn": "3",
    "verse": "8",
    "text_sa": "yán me mātā́ yán me pitā́ bhrā́taro yác ca me svā́ yád énaś cakr̥mā́ vayám | táto no vārayiṣyate 'yáṃ devó vánaspátiḥ ||8||"
  },
  {
    "book": "10",
    "hymn": "3",
    "verse": "9",
    "text_sa": "varaṇéna právyathitā bhrā́tr̥vyā me sábandhavaḥ | asū́rtaṃ rájo ápy agus té yantv adhamáṃ támaḥ ||9||"
  },
  {
    "book": "10",
    "hymn": "3",
    "verse": "10",
    "text_sa": "áriṣṭo 'hám áriṣṭagur ā́yuṣmānt sárvapūruṣaḥ | tám māyáṃ varaṇó maṇíḥ pári pātu diśódiśaḥ ||10|| {7}"
  },
  {
    "book": "10",
    "hymn": "3",
    "verse": "11",
    "text_sa": "ayáṃ me varaṇá úrasi rā́jā devó vánaspátiḥ | sá me śátrūn ví bādhatām índro dásyūn ivā́surān ||11||"
  },
  {
    "book": "10",
    "hymn": "3",
    "verse": "12",
    "text_sa": "imáṃ bibharmi varaṇám ā́yuṣmān chatáśāradaḥ | sá me rāṣṭráṃ ca kṣatráṃ ca paśū́n ójaś ca me dadhat ||12||"
  },
  {
    "book": "10",
    "hymn": "3",
    "verse": "13",
    "text_sa": "yáthā vā́to vánaspátīn vr̥kṣā́n bhanákty ójasā | evā́ sapátnān me bhaṅgdhi pū́rvān jātā́m̐ utā́parān varaṇás tvābhí rakṣatu ||13||"
  },
  {
    "book": "10",
    "hymn": "3",
    "verse": "14",
    "text_sa": "yáthā vā́taś cāgníś ca vr̥kṣā́n psātó vánaspátīn | evā́ sapátnān me psāhi pū́rvān jātā́m̐ utā́parān varaṇás tvābhí rakṣatu ||14||"
  },
  {
    "book": "10",
    "hymn": "3",
    "verse": "15",
    "text_sa": "yáthā vā́tena prákṣīṇā vr̥kṣā́ḥ śére nyàrpitāḥ | evā́ sapátnāṃs tváṃ máma prá kṣiṇīhi ny àrpaya | pū́rvān jātā́m̐ utā́parān varaṇás tvābhí rakṣatu ||15||"
  },
  {
    "book": "10",
    "hymn": "3",
    "verse": "16",
    "text_sa": "tā́ṃs tváṃ prá chinddhi varaṇa purā́ diṣṭā́t purā́yuṣaḥ | yá enaṃ paśúṣu dípsanti yé cāsya rāṣṭradipsávaḥ ||16||"
  },
  {
    "book": "10",
    "hymn": "3",
    "verse": "17",
    "text_sa": "yáthā sū́ryo atibhā́ti yáthāsmin téja ā́hitam | evā́ me varaṇó maṇíḥ kīrtíṃ bhū́tiṃ ní yachatu | téjasā mā sám ukṣatu yáśasā sám anaktu mā ||17||"
  },
  {
    "book": "10",
    "hymn": "3",
    "verse": "18",
    "text_sa": "yáthā yáśaś candrámasy ādityé ca nr̥cákṣasi | evā́ me varaṇó maṇíḥ kīrtíṃ bhū́tiṃ ní yachatu | téjasā mā sám ukṣatu yáśasā sám anaktu mā ||18||"
  },
  {
    "book": "10",
    "hymn": "3",
    "verse": "19",
    "text_sa": "yáthā yáśaḥ pr̥thivyā́ṃ yáthāsmín jātávedasi | evā́ me varaṇó maṇíḥ kīrtíṃ bhū́tiṃ ní yachatu | téjasā mā sám ukṣatu yáśasā sám anaktu mā ||19||"
  },
  {
    "book": "10",
    "hymn": "3",
    "verse": "20",
    "text_sa": "yáthā yáśaḥ kanyā̀yāṃ yáthāsmínt sáṃbhr̥te ráthe | evā́ me varaṇó maṇíḥ kīrtíṃ bhū́tiṃ ní yachatu | téjasā mā sám ukṣatu yáśasā sám anaktu mā ||20|| {8}"
  },
  {
    "book": "10",
    "hymn": "3",
    "verse": "21",
    "text_sa": "yáthā yáśaḥ somapīthé madhuparké yáthā yáśaḥ | evā́ me varaṇó maṇíḥ kīrtíṃ bhū́tiṃ ní yachatu | téjasā mā sám ukṣatu yáśasā sám anaktu mā ||21||"
  },
  {
    "book": "10",
    "hymn": "3",
    "verse": "22",
    "text_sa": "yáthā yáśo 'gnihotré vaṣaṭkāré yáthā yáśaḥ | evā́ me varaṇó maṇíḥ kīrtíṃ bhū́tiṃ ní yachatu | téjasā mā sám ukṣatu yáśasā sám anaktu mā ||22||"
  },
  {
    "book": "10",
    "hymn": "3",
    "verse": "23",
    "text_sa": "yáthā yáśo yájamāne yáthāsmín yajñá ā́hitam | evā́ me varaṇó maṇíḥ kīrtíṃ bhū́tiṃ ní yachatu | téjasā mā sám ukṣatu yáśasā sám anaktu mā ||23||"
  },
  {
    "book": "10",
    "hymn": "3",
    "verse": "24",
    "text_sa": "yáthā yáśaḥ prajā́patau yáthāsmín parameṣṭhíni | evā́ me varaṇó maṇíḥ kīrtíṃ bhū́tiṃ ní yachatu | téjasā mā sám ukṣatu yáśasā sám anaktu mā ||24||"
  },
  {
    "book": "10",
    "hymn": "3",
    "verse": "25",
    "text_sa": "yáthā devéṣv amŕ̥taṃ yáthaiṣu satyám ā́hitam | evā́ me varaṇó maṇíḥ kīrtíṃ bhū́tiṃ ní yachatu | téjasā mā sám ukṣatu yáśasā sám anaktu mā ||25|| {9}"
  },
  {
    "book": "10",
    "hymn": "4",
    "verse": "1",
    "text_sa": "índrasya prathamó rátho devā́nām áparo rátho váruṇasya tr̥tī́ya ít | áhīnām apamā́ rátha sthānúm ārad áthārṣat ||1||"
  },
  {
    "book": "10",
    "hymn": "4",
    "verse": "2",
    "text_sa": "darbháḥ śocís tarū́ṇakam áśvasya vā́raḥ paruṣásya vā́raḥ | ráthasya bándhuram ||2||"
  },
  {
    "book": "10",
    "hymn": "4",
    "verse": "3",
    "text_sa": "áva śveta padā́ jahi pū́rveṇa cā́pareṇa ca | udaplutám iva dā́rv áhīnām arasáṃ viṣáṃ vā́r ugrám ||3||"
  },
  {
    "book": "10",
    "hymn": "4",
    "verse": "4",
    "text_sa": "araṃghuṣó nimájyonmája púnar abravīt | udaplutám iva dā́rv áhīnām arasáṃ viṣáṃ vā́r ugrám ||4||"
  },
  {
    "book": "10",
    "hymn": "4",
    "verse": "5",
    "text_sa": "paidvó hanti kasarṇī́laṃ paidváḥ śvitrám utā́sitám | paidvó ratharvyā́ḥ śíraḥ sáṃ bibheda pr̥dākvā́ḥ ||5||"
  },
  {
    "book": "10",
    "hymn": "4",
    "verse": "6",
    "text_sa": "páidva préhi prathamó 'nu tvā vayám émasi | áhīn vy àsyatāt pathó yéna smā vayám emási ||6||"
  },
  {
    "book": "10",
    "hymn": "4",
    "verse": "7",
    "text_sa": "idáṃ paidvó ajāyatedám asya parā́yaṇam | imā́ny árvataḥ padā́highnyó vājínīvataḥ ||7||"
  },
  {
    "book": "10",
    "hymn": "4",
    "verse": "8",
    "text_sa": "sáṃyataṃ ná ví ṣparad vyā́ttaṃ ná sáṃ yamat | asmín kṣétre dvā́v áhī strī́ ca púmāṃś ca tā́v ubhā́v arasā́ ||8||"
  },
  {
    "book": "10",
    "hymn": "4",
    "verse": "9",
    "text_sa": "arasā́sa ihā́hayo yé ánti yé ca dūraké | ghanéna hanmi vŕ̥ścikam áhiṃ daṇḍénā́gatam ||9||"
  },
  {
    "book": "10",
    "hymn": "4",
    "verse": "10",
    "text_sa": "aghāśvásyedáṃ bheṣajám ubháyo svajásya ca | índro mé 'him aghāyántam áhiṃ paidvó arandhayat ||10|| {10}"
  },
  {
    "book": "10",
    "hymn": "4",
    "verse": "11",
    "text_sa": "paidvásya manmahe vayáṃ sthirásya sthirádhāmnaḥ | imé paścā́ pŕ̥dākavaḥ pradī́dhyata āsate ||11||"
  },
  {
    "book": "10",
    "hymn": "4",
    "verse": "12",
    "text_sa": "naṣṭā́savo naṣṭáviṣā hatā́ indreṇa vajríṇā | jaghā́néndro jaghnimā́ vayám ||12||"
  },
  {
    "book": "10",
    "hymn": "4",
    "verse": "13",
    "text_sa": "hatā́s tíraścirājayo nípiṣṭāsaḥ pŕ̥dākavaḥ | dárviṃ kárikrataṃ śvitráṃ darbhéṣv asitáṃ jahi ||13||"
  },
  {
    "book": "10",
    "hymn": "4",
    "verse": "14",
    "text_sa": "kairātikā́ kumārikā́ sakā́ khánati bheṣajám | hiraṇyáyībhir ábhribhir girīnā́m úpa sā́nuṣu ||14||"
  },
  {
    "book": "10",
    "hymn": "4",
    "verse": "15",
    "text_sa": "ā́yám agan yúvā bhiṣák pr̥śnihā́parājitaḥ | sá vái svajásya jámbhana ubháyor vŕ̥ścikasya ca ||15||"
  },
  {
    "book": "10",
    "hymn": "4",
    "verse": "16",
    "text_sa": "índro mé 'him arandhayan mitráś ca váruṇaś ca | vātāparjanyóbhā́ ||16||"
  },
  {
    "book": "10",
    "hymn": "4",
    "verse": "17",
    "text_sa": "índro mé 'him arandhayat pŕ̥dākuṃ ca pr̥dākvám | svajáṃ tíraścirājiṃ kasarṇī́laṃ dáśonasim ||17||"
  },
  {
    "book": "10",
    "hymn": "4",
    "verse": "18",
    "text_sa": "índro jaghāna prathamáṃ janitā́ram ahe táva | téṣām u tr̥hyámāṇānāṃ káḥ svit téṣām asad rásaḥ ||18||"
  },
  {
    "book": "10",
    "hymn": "4",
    "verse": "19",
    "text_sa": "sáṃ hí śīrṣā́ṇy ágrabhaṃ pauñjiṣṭhá iva kárvaram | síndhor mádhyaṃ parétya vy ànijam áher viṣám ||19||"
  },
  {
    "book": "10",
    "hymn": "4",
    "verse": "20",
    "text_sa": "áhīnāṃ sárveṣāṃ viṣáṃ párā vahantu sindhavaḥ | hatā́s tíraścirājayo nípiṣṭāsaḥ pŕ̥dākavaḥ ||20|| {11}"
  },
  {
    "book": "10",
    "hymn": "4",
    "verse": "21",
    "text_sa": "óṣadhīnām aháṃ vr̥ṇa urvárīr iva sādhuyā́ | náyāmy árvatīr ivā́he niráitu viṣám ||21||"
  },
  {
    "book": "10",
    "hymn": "4",
    "verse": "22",
    "text_sa": "yád agnáu sū́rye viṣáṃ pr̥thivyā́m óṣadhīṣu yát | kāndāviṣáṃ kanáknakaṃ niráitv áitu te viṣám ||22||"
  },
  {
    "book": "10",
    "hymn": "4",
    "verse": "23",
    "text_sa": "yé agnijā́ oṣadhijā́ áhīnāṃ yé apsujā́ vidyúta ābabhūvúḥ | yéṣāṃ jātā́ni bahudhā́ mahā́nti tébhyaḥ sarpébhyo námasā vidhema ||23||"
  },
  {
    "book": "10",
    "hymn": "4",
    "verse": "24",
    "text_sa": "táudī nā́māsi kanyā̀ ghr̥tā́cī nā́ma vā́ asi | adhaspadéna te padám ā́ dade viṣadū́ṣaṇam ||24||"
  },
  {
    "book": "10",
    "hymn": "4",
    "verse": "25",
    "text_sa": "áṅgādaṅgāt prá cyāvaya hŕ̥dayam pári varjaya | ádhā viṣásya yát téjo 'vācī́naṃ tád etu te ||25||"
  },
  {
    "book": "10",
    "hymn": "4",
    "verse": "26",
    "text_sa": "āré abhūd viṣám araud viṣé viṣám aprāg ápi | agnír viṣám áher nír adhāt sómo nír aṇayīt | daṃṣṭā́ram ánv agād viṣám áhir amr̥ta ||26|| {12}"
  },
  {
    "book": "10",
    "hymn": "5",
    "verse": "1",
    "text_sa": "índrasyáuja sthéndrasya sáha sthéndrasya bálaṃ sthéndrasya vīryàṃ sthéndrasya nr̥mṇáṃ stha | jiṣṇáve yógāya brahmayogáir vo yunajmi ||1||"
  },
  {
    "book": "10",
    "hymn": "5",
    "verse": "2",
    "text_sa": "índrasyáuja sthéndrasya sáha sthéndrasya bálaṃ sthéndrasya vīryàṃ sthéndrasya nr̥mṇáṃ stha | jiṣṇáve yógāya kṣatrayogáir vo yunajmi ||2||"
  },
  {
    "book": "10",
    "hymn": "5",
    "verse": "3",
    "text_sa": "índrasyáuja sthéndrasya sáha sthéndrasya bálaṃ sthéndrasya vīryàṃ sthéndrasya nr̥mṇáṃ stha | jiṣṇáve yógāyendrayogáir vo yunajmi ||3||"
  },
  {
    "book": "10",
    "hymn": "5",
    "verse": "4",
    "text_sa": "índrasyáuja sthéndrasya sáha sthéndrasya bálaṃ sthéndrasya vīryàṃ sthéndrasya nr̥mṇáṃ stha | jiṣṇáve yógāya somayogáir vo yunajmi ||4||"
  },
  {
    "book": "10",
    "hymn": "5",
    "verse": "5",
    "text_sa": "índrasyáuja sthéndrasya sáha sthéndrasya bálaṃ sthéndrasya vīryàṃ sthéndrasya nr̥mṇáṃ stha | jiṣṇáve yógāyāpsuyogáir vo yunajmi ||5||"
  },
  {
    "book": "10",
    "hymn": "5",
    "verse": "6",
    "text_sa": "índrasyáuja sthéndrasya sáha sthéndrasya bálaṃ sthéndrasya vīryàṃ sthéndrasya nr̥mṇáṃ stha | jiṣṇáve yógāya víśvāni mā bhūtā́ny úpa tiṣṭhantu yuktā́ ma āpa stha ||6||"
  },
  {
    "book": "10",
    "hymn": "5",
    "verse": "7",
    "text_sa": "agnér bhāgá stha apā́ṃ śukrám āpo devīr várco asmā́su dhatta | prajā́pater vo dhā́mnāsmái lokā́ya sādaye ||7||"
  },
  {
    "book": "10",
    "hymn": "5",
    "verse": "8",
    "text_sa": "índrasya bhāgá stha apā́ṃ śukrám āpo devīr várco asmā́su dhatta | prajā́pater vo dhā́mnāsmái lokā́ya sādaye ||8||"
  },
  {
    "book": "10",
    "hymn": "5",
    "verse": "9",
    "text_sa": "sómasya bhāgá stha apā́ṃ śukrám āpo devīr várco asmā́su dhatta | prajā́pater vo dhā́mnāsmái lokā́ya sādaye ||9||"
  },
  {
    "book": "10",
    "hymn": "5",
    "verse": "10",
    "text_sa": "váruṇasya bhāgá stha apā́ṃ śukrám āpo devīr várco asmā́su dhatta | prajā́pater vo dhā́mnāsmái lokā́ya sādaye ||10|| {13}"
  },
  {
    "book": "10",
    "hymn": "5",
    "verse": "11",
    "text_sa": "mitrā́váruṇayor bhāgá stha apā́ṃ śukrám āpo devīr várco asmā́su dhatta | prajā́pater vo dhā́mnāsmái lokā́ya sādaye ||11||"
  },
  {
    "book": "10",
    "hymn": "5",
    "verse": "12",
    "text_sa": "yamásya bhāgá stha apā́m śukrám āpo devīr várco asmā́su dhatta | prajā́pater vo dhā́mnāsmái lokā́ya sādaye ||12||"
  },
  {
    "book": "10",
    "hymn": "5",
    "verse": "13",
    "text_sa": "pitr̥̄ṇā́ṃ bhāgá stha apā́ṃ śukrám āpo devīr várco asmā́su dhatta | prajā́pater vo dhā́mnāsmái lokā́ya sādaye ||13||"
  },
  {
    "book": "10",
    "hymn": "5",
    "verse": "14",
    "text_sa": "devásya savitúr bhāgá stha apā́ṃ śukrám āpo devīr várco asmā́su dhatta | prajā́pater vo dhā́mnāsmái lokā́ya sādaye ||14||"
  },
  {
    "book": "10",
    "hymn": "5",
    "verse": "15",
    "text_sa": "yó va āpo 'pā́ṃ bhāgó 'psv àntár yajuṣyò devayájanaḥ | idáṃ tám áti sr̥jāmi táṃ mā́bhyávanikṣi | téna tám abhyátisr̥jāmo yò 'smā́n dvéṣṭi yáṃ vayáṃ dviṣmáḥ | táṃ vadheyaṃ táṃ str̥ṣīyānéna bráhmaṇānéna kármaṇānáyā menyā́ || 15 ||"
  },
  {
    "book": "10",
    "hymn": "5",
    "verse": "16",
    "text_sa": "yó va āpo 'pā́m ūrmír apsv àntár yajuṣyò devayájanaḥ | idáṃ tám áti sr̥jāmi táṃ mā́bhyávanikṣi | téna tám abhyátisr̥jāmo yò 'smā́n dvéṣṭi yáṃ vayáṃ dviṣmáḥ | táṃ vadheyaṃ táṃ str̥ṣīyānéna bráhmaṇānéna kármaṇānáyā menyā́ || 16 ||"
  },
  {
    "book": "10",
    "hymn": "5",
    "verse": "17",
    "text_sa": "yó va āpo 'pā́m vatsó 'psv àntár yajuṣyò devayájanaḥ | idáṃ tám áti sr̥jāmi táṃ mā́bhyávanikṣi | téna tám abhyátisr̥jāmo yò 'smā́n dvéṣṭi yáṃ vayáṃ dviṣmáḥ | táṃ vadheyaṃ táṃ str̥ṣīyānéna bráhmaṇānéna kármaṇānáyā menyā́ || 17 ||"
  },
  {
    "book": "10",
    "hymn": "5",
    "verse": "18",
    "text_sa": "yó va āpo 'pā́ṃ vr̥ṣabhó 'psv àntár yajuṣyò devayájanaḥ || idáṃ tám áti sr̥jāmi táṃ mā́bhyávanikṣi | téna tám abhyátisr̥jāmo yò 'smā́n dvéṣṭi yáṃ vayáṃ dviṣmáḥ || táṃ vadheyaṃ táṃ str̥ṣīyānéna bráhmaṇānéna kármaṇānáyā menyā́ || 18 ||"
  },
  {
    "book": "10",
    "hymn": "5",
    "verse": "19",
    "text_sa": "yó va āpo 'pā́ṃ hiraṇyagarbhó 'psv àntár yajuṣyò devayájanaḥ | idáṃ tám áti sr̥jāmi táṃ mā́bhyávanikṣi | téna tám abhyátisr̥jāmo yò 'smā́n dvéṣṭi yáṃ vayáṃ dviṣmáḥ | táṃ vadheyaṃ táṃ str̥ṣīyānéna bráhmaṇānéna kármaṇānáyā menyā́ || 19 ||"
  },
  {
    "book": "10",
    "hymn": "5",
    "verse": "20",
    "text_sa": "yó va āpo 'pā́ṃ áśmā pŕ̥śnir divyó 'psv àntár yajuṣyò devayájanaḥ | idáṃ tám áti sr̥jāmi táṃ mā́bhyávanikṣi | téna tám abhyátisr̥jāmo yò 'smā́n dvéṣṭi yáṃ vayáṃ dviṣmáḥ | táṃ vadheyaṃ táṃ str̥ṣīyānéna bráhmaṇānéna kármaṇānáyā menyā́ || 20 ||"
  },
  {
    "book": "10",
    "hymn": "5",
    "verse": "21",
    "text_sa": "yó va āpo 'pā́ṃ agnáyo 'psv àntár yajuṣyò devayájanaḥ | idáṃ tám áti sr̥jāmi táṃ mā́bhyávanikṣi | téna tám abhyátisr̥jāmo yò 'smā́n dvéṣṭi yáṃ vayáṃ dviṣmáḥ | táṃ vadheyaṃ táṃ str̥ṣīyānéna bráhmaṇānéna kármaṇānáyā menyā́ || 21 ||"
  },
  {
    "book": "10",
    "hymn": "5",
    "verse": "22",
    "text_sa": "yád arvācī́naṃ traihāyaṇā́d ánr̥taṃ kíṃ codimá | ā́po mā tásmāt sárvasmād duritā́t pāntv áṃhasaḥ ||22||"
  },
  {
    "book": "10",
    "hymn": "5",
    "verse": "23",
    "text_sa": "samudráṃ vaḥ prá hiṇomi svā́ṃ yónim ápītana | áriṣṭāḥ sárvahāyaso mā́ ca naḥ kíṃ canā́mamat ||23||"
  },
  {
    "book": "10",
    "hymn": "5",
    "verse": "24",
    "text_sa": "ariprā́ ā́po ápa riprám asmát | prā́smád éno duritáṃ suprátīkāḥ prá duṣvápnyam prá málaṃ vahantu ||24||"
  },
  {
    "book": "10",
    "hymn": "5",
    "verse": "25",
    "text_sa": "víṣṇoḥ krámo 'si sapatnahā́ pr̥thivī́saṃśito 'gnítejāḥ | pr̥thivī́m ánu ví krame 'háṃ pr̥thivyā́s táṃ nír bhajāmo yò 'smā́n dvéṣṭi yáṃ vayáṃ dviṣmáḥ | sá mā́ jīvīt táṃ prānó jahātu ||25||"
  },
  {
    "book": "10",
    "hymn": "5",
    "verse": "26",
    "text_sa": "víṣṇoḥ krámo 'si sapatnahā́ntárikṣasaṃśito vāyútejāḥ | antárikṣam ánu ví krame 'háṃ antárikṣāt táṃ nír bhajāmo yò 'smā́n dvéṣṭi yáṃ vayáṃ dviṣmáḥ | sá mā́ jīvīt táṃ prānó jahātu ||26||"
  },
  {
    "book": "10",
    "hymn": "5",
    "verse": "27",
    "text_sa": "víṣṇoḥ krámo 'si sapatnahā́ dyáusaṃśitaḥ sū́ryatejāḥ | dívam ánu ví krame 'háṃ divás táṃ nír bhajāmo yò 'smā́n dvéṣṭi yáṃ vayáṃ dviṣmáḥ | sá mā́ jívīt táṃ prānó jahātu ||27||"
  },
  {
    "book": "10",
    "hymn": "5",
    "verse": "28",
    "text_sa": "víṣṇoḥ krámo 'si sapatnahā́ díksaṃśito mánastejāḥ | díśo ánu ví krame 'háṃ digbhyás táṃ nír bhajāmo yò 'smā́n dvéṣṭi yáṃ vayáṃ dviṣmáḥ | sá mā́ jīvīt táṃ prānó jahātu ||28||"
  },
  {
    "book": "10",
    "hymn": "5",
    "verse": "29",
    "text_sa": "víṣṇoḥ krámo 'si sapatnahā́śāsaṃśito vā́tatejāḥ | ā́śā ánu ví krame 'háṃ ā́śābhyas táṃ nír bhajāmo yò 'smā́n dvéṣṭi yáṃ vayáṃ dviṣmáḥ | sá mā́ jīvīt táṃ prānó jahātu ||29||"
  },
  {
    "book": "10",
    "hymn": "5",
    "verse": "30",
    "text_sa": "víṣṇoḥ krámo 'si sapatnahā́ ŕ̥ksaṃśito sā́matejāḥ | ŕ̥có 'nu ví krame 'háṃ r̥gbhyás táṃ nír bhajāmo yò 'smā́n dvéṣṭi yáṃ vayáṃ dviṣmáḥ | sá mā́ jīvīt táṃ prānó jahātu ||30|| {15}"
  },
  {
    "book": "10",
    "hymn": "5",
    "verse": "31",
    "text_sa": "víṣṇoḥ krámo 'si sapatnahā́ yajñásaṃśito bráhmatejāḥ | yajñám ánu ví krame 'háṃ yajñā́t táṃ nír bhajāmo yò 'smā́n dvéṣṭi yáṃ vayáṃ dviṣmáḥ | sá mā́ jīvīt táṃ prānó jahātu ||31||"
  },
  {
    "book": "10",
    "hymn": "5",
    "verse": "32",
    "text_sa": "víṣṇoḥ krámo 'si sapatnaháuṣadhīsaṃśito sómatejāḥ | óṣadhīr ánu ví krame 'háṃ óṣadhībhyas táṃ nír bhajāmo yò 'smā́n dvéṣṭi yáṃ vayáṃ dviṣmáḥ | sá mā́ jīvīt táṃ prānó jahātu ||32||"
  },
  {
    "book": "10",
    "hymn": "5",
    "verse": "33",
    "text_sa": "víṣṇoḥ krámo 'si sapatnahā́psúsaṃśito váruṇatejāḥ | apó 'nu ví krame 'háṃ adbhyás táṃ nír bhajāmo yò 'smā́n dvéṣṭi yáṃ vayáṃ dviṣmáḥ | sá mā́ jīvīt táṃ prānó jahātu ||33||"
  },
  {
    "book": "10",
    "hymn": "5",
    "verse": "34",
    "text_sa": "víṣṇoḥ krámo 'si sapatnahā́ kr̥ṣísaṃśitó 'nnatejāḥ | kr̥ṣím ánu ví krame 'háṃ kr̥ṣyā́s táṃ nír bhajāmo yò 'smā́n dvéṣṭi yáṃ vayáṃ dviṣmáḥ | sá mā́ jīvīt táṃ prānó jahātu ||34||"
  },
  {
    "book": "10",
    "hymn": "5",
    "verse": "35",
    "text_sa": "vísṇoḥ krámo 'si sapatnahā́ prāṇásaṃśitaḥ púruṣatejāḥ | prāṇám ánu ví krame 'háṃ prāṇā́t táṃ nír bhajāmo yò 'smā́n dvéṣṭi yáṃ vayáṃ dviṣmáḥ | sá mā́ jīvīt táṃ prānó jahātu ||35||"
  },
  {
    "book": "10",
    "hymn": "5",
    "verse": "36",
    "text_sa": "jitám asmā́kam údbhinnam asmā́kam abhy àṣṭhāṃ víśvāḥ pŕ̥tanā árātīḥ | idám ahám āmuṣyāyaṇásyāmúṣyāḥ putrásya várcas téjaḥ prāṇám ā́yur ní veṣṭayāmīdám enam adharā́ñcaṃ pādayāmi ||36||"
  },
  {
    "book": "10",
    "hymn": "5",
    "verse": "37",
    "text_sa": "sū́ryasyāvŕ̥tam anvā́varte dákṣiṇām ánv āvŕ̥tam | sā́ me dráviṇaṃ yachatu sā́ me brāhmaṇavarcasám ||37||"
  },
  {
    "book": "10",
    "hymn": "5",
    "verse": "38",
    "text_sa": "díśo jyótiṣmatīr abhyā́varte | tā́ me dráviṇaṃ yachantu tā́ me brāhmaṇavarcasám ||38||"
  },
  {
    "book": "10",
    "hymn": "5",
    "verse": "39",
    "text_sa": "saptar̥ṣī́n abhyā́varte | té me dráviṇaṃ yachantu té me brāhmaṇavarcasám ||39||"
  },
  {
    "book": "10",
    "hymn": "5",
    "verse": "40",
    "text_sa": "bráhmābhyā́varte | tán me dráviṇaṃ yachantu tán me brāhmaṇavarcasám ||40|| {16}"
  },
  {
    "book": "10",
    "hymn": "5",
    "verse": "41",
    "text_sa": "brāhmaṇā́m̐ abhyā́varte | té me dráviṇaṃ yachantu té me brāhmaṇavarcasám ||41||"
  },
  {
    "book": "10",
    "hymn": "5",
    "verse": "42",
    "text_sa": "yám vayáṃ mr̥gáyāmahe táṃ vadhái str̥ṇavāmahai | vyā́tte parameṣṭhíno bráhmaṇā́pīpadāma tám ||42||"
  },
  {
    "book": "10",
    "hymn": "5",
    "verse": "43",
    "text_sa": "vaiśvānarásya dáṃṣṭrābhyāṃ hetís táṃ sám adhād abhí | iyáṃ táṃ psātv ā́hutiḥ samíd devī́ sáhīyasī ||43||"
  },
  {
    "book": "10",
    "hymn": "5",
    "verse": "44",
    "text_sa": "rā́jño váruṇasya bandhó 'si | só 'múm āmuṣyāyaṇám amúṣyāḥ putrám ánne prāṇé badhāna ||44||"
  },
  {
    "book": "10",
    "hymn": "5",
    "verse": "45",
    "text_sa": "yát te ánnaṃ bhuvas pata ākṣiyáti pr̥thivī́m ánu | tásya nas tváṃ bhuvas pate saṃpráyacha prajāpate ||45||"
  },
  {
    "book": "10",
    "hymn": "5",
    "verse": "46",
    "text_sa": "apó divyā́ acāyiṣaṃ rásena sám apr̥kṣmahi | páyasvān agna ā́gamaṃ táṃ mā sáṃ sr̥ja várcasā ||46||"
  },
  {
    "book": "10",
    "hymn": "5",
    "verse": "47",
    "text_sa": "sáṃ māgne várcasā sr̥ja sáṃ prajáyā sám ā́yuṣā | vidyúr me asyá devā́ índro vidyāt sahá ŕ̥ṣibhiḥ ||47||"
  },
  {
    "book": "10",
    "hymn": "5",
    "verse": "48",
    "text_sa": "yád agne adyá mithunā́ śápato yád vācás tr̥ṣṭáṃ janáyanta rebhā́ḥ | manyór mánasaḥ śaravyā̀ jā́yate yā́ táyā vidhya hŕ̥daye yātudhā́nān ||48||"
  },
  {
    "book": "10",
    "hymn": "5",
    "verse": "49",
    "text_sa": "párā śr̥ṇīhi tápasā yātudhā́nān párāgne rákṣo hárasā śr̥ṇīhi | párārciṣā mū́radevāṃ chr̥ṇīhi párāsutŕ̥paḥ śóśucataḥ śr̥ṇīhi ||49||"
  },
  {
    "book": "10",
    "hymn": "5",
    "verse": "50",
    "text_sa": "apā́m asmai vájraṃ prá harāmi cáturbhr̥ṣṭiṃ śīrṣabhidyāya vidvā́n | só asyā́ṅgāni prá śr̥ṇātu sárvā tán me devā́ ánu jānantu víśve ||50|| {17}"
  },
  {
    "book": "10",
    "hymn": "6",
    "verse": "1",
    "text_sa": "arātīyór bhrā́tr̥vyasya durhā́rdo dviṣatáḥ śíraḥ | ápi vr̥ścāmy ójasā ||1||"
  },
  {
    "book": "10",
    "hymn": "6",
    "verse": "2",
    "text_sa": "várma máhyam ayáṃ maṇíḥ phā́lāj jātáḥ kariṣyati | pūrṇó manthéna mā́gamad rásena sahá várcasā ||2||"
  },
  {
    "book": "10",
    "hymn": "6",
    "verse": "3",
    "text_sa": "yát tvā śikváḥ parā́vadhīt tákṣā hástena vā́syā | ā́pas tvā tásmaj jīvalā́ḥ punántu śúcayaḥ śúcim ||3||"
  },
  {
    "book": "10",
    "hymn": "6",
    "verse": "4",
    "text_sa": "híraṇyasrag ayáṃ maṇíḥ śraddhā́ṃ yajñáṃ máho dádhat | gr̥hé vasatu nó 'tithiḥ ||4||"
  },
  {
    "book": "10",
    "hymn": "6",
    "verse": "5",
    "text_sa": "tásmai ghr̥táṃ súraṃ mádhv ánnamannam kṣadāmahe | sá naḥ pitéva putrébhyaḥ śréyaḥśreyaś cikitsatu bhū́yobhūyaḥ śváḥśvo devébhyo maṇír étya ||5||"
  },
  {
    "book": "10",
    "hymn": "6",
    "verse": "6",
    "text_sa": "yám ábadhnād bŕ̥haspátir maṇíṃ phā́laṃ ghr̥taścútam ugráṃ kadhirám ójase | tám agníḥ práty amuñcata só asmai duha ā́jyaṃ bhū́yobhūyaḥ śváḥśvas téna tváṃ dviṣató jahi ||6||"
  },
  {
    "book": "10",
    "hymn": "6",
    "verse": "7",
    "text_sa": "yám ábadhnād bŕ̥haspátir maṇíṃ phā́laṃ ghr̥taścútam ugráṃ kadhirám ójase | tám índraḥ práty amuñcatáujase vīryā̀ya kám | só asmai bálam íd duhe bhū́yobhūyaḥ śváḥśvas téna tváṃ dviṣató jahi ||7||"
  },
  {
    "book": "10",
    "hymn": "6",
    "verse": "8",
    "text_sa": "yám ábadhnād bŕ̥haspátir maṇíṃ phā́laṃ ghr̥taścútam ugrám kadhirám ójase | táṃ sómaḥ práty amuñcata mahé śrótrāya cákṣase | só asmai várca íd duhe bhū́yobhūyaḥ śváḥśvas téna tvám dviṣató jahi ||8||"
  },
  {
    "book": "10",
    "hymn": "6",
    "verse": "9",
    "text_sa": "yám ábadhnād bŕ̥haspátir maṇíṃ phā́laṃ ghr̥taścútam ugráṃ khadirám ójase | táṃ sū́ryaḥ práty amuñcata ténemā́ ajayad díśaḥ | só asmai bhū́tim íd duhe bhū́yobhūyaḥ śváḥśvas téna tváṃ dviṣató jahi ||9||"
  },
  {
    "book": "10",
    "hymn": "6",
    "verse": "10",
    "text_sa": "yám ábadhnād bŕ̥haspátir maṇíṃ phā́laṃ ghr̥taścútam ugrám khadirám ójase | tám bíbhrac candrámā maṇím ásurāṇāṃ púro 'jayad dānavā́nāṃ hiraṇyáyīḥ | só asmai śríyam íd duhe bhū́yobhūyaḥ śváḥśvas téna tváṃ dviṣató jahi ||10|| {18}"
  },
  {
    "book": "10",
    "hymn": "6",
    "verse": "11",
    "text_sa": "yám ábadhnād bŕ̥haspátir vā́tāya maṇím āśáve | só asmai vājínam íd duhe bhū́yobhūyaḥ śváḥśvas téna tváṃ dviṣató jahi ||11||"
  },
  {
    "book": "10",
    "hymn": "6",
    "verse": "12",
    "text_sa": "yám ábadhnād bŕ̥haspátir vā́tāya maṇím āśáve | ténemā́ṃ maṇínā kr̥ṣím aśvínāv abhí rakṣataḥ | sá bhiṣágbhyāṃ máho duhe bhū́yobhūyaḥ śváḥśvas téna tváṃ dviṣató jahi ||12||"
  },
  {
    "book": "10",
    "hymn": "6",
    "verse": "13",
    "text_sa": "yám ábadhnād bŕ̥haspátir vā́tāya maṇím āśáve | tám bíbhrat savitā́ maṇíṃ ténedám ajayat svàḥ | só asmai sūnŕ̥tāṃ duhe bhū́yobhūyaḥ śváḥśvas téna tváṃ dviṣató jahi ||13||"
  },
  {
    "book": "10",
    "hymn": "6",
    "verse": "14",
    "text_sa": "yám ábadhnād bŕ̥haspátir vā́tāya maṇím āśáve | tám ā́po bíbhratīr maṇíṃ sádā dhāvanty ákṣitāḥ | sá ābhyo 'mŕ̥tam íd duhe bhū́yobhūyaḥ śváḥśvas téna tváṃ dviṣató jahi ||14||"
  },
  {
    "book": "10",
    "hymn": "6",
    "verse": "15",
    "text_sa": "yám ábadhnād bŕ̥haspátir vā́tāya maṇím āśáve | tám rā́jā váruṇo maṇíṃ práty amuñcata śaṃbhúvam | só asmai satyám íd duhe bhū́yobhūyaḥ śváḥśvas téna tváṃ dviṣató jahi ||15||"
  },
  {
    "book": "10",
    "hymn": "6",
    "verse": "16",
    "text_sa": "yám ábadhnād bŕ̥haspátir vā́tāya maṇím āśáve | táṃ devā́ bíbhrato maṇíṃ sárvāṃl lokā́n yudhā́jayan | sá ebhyo jítim íd duhe bhū́yobhūyaḥ śváḥśvas téna tváṃ dviṣató jahi ||16||"
  },
  {
    "book": "10",
    "hymn": "6",
    "verse": "17",
    "text_sa": "yám ábadhnād bŕ̥haspátir vā́tāya maṇím āśáve | tám imáṃ devátā maṇíṃ práty amuñcanta śambhúvam | sá ābhyo víśvam íd duhe bhū́yobhūyaḥ śváḥśvas téna tváṃ dviṣató jahi ||17||"
  },
  {
    "book": "10",
    "hymn": "6",
    "verse": "18",
    "text_sa": "r̥távas tám abadhnatārtavā́s tám abadhnata | saṃvatsarás táṃ baddhvā́ sárvaṃ bhūtáṃ ví rakṣati ||18||"
  },
  {
    "book": "10",
    "hymn": "6",
    "verse": "19",
    "text_sa": "antardeśā́ abadhnata pradíśas tám abadhnata | prajā́patisr̥ṣṭo maṇír dviṣató mé 'dharām̐ akaḥ ||19||"
  },
  {
    "book": "10",
    "hymn": "6",
    "verse": "20",
    "text_sa": "átharvāṇo abadhnatātharvaṇā́ abadhnata | táir medíno áṅgiraso dásyūnāṃ bibhiduḥ púras téna tvám dviṣató jahi ||20|| {19}"
  },
  {
    "book": "10",
    "hymn": "6",
    "verse": "21",
    "text_sa": "táṃ dhātā́ práty amuñcata sá bhūtáṃ vy àkalpayat | téna tváṃ dviṣató jahi ||21||"
  },
  {
    "book": "10",
    "hymn": "6",
    "verse": "22",
    "text_sa": "yám ábadhnād bŕ̥haspátir devébhyo ásurakṣitim | sá māyáṃ maṇír ā́gamad rásena sahá várcasā ||22||"
  },
  {
    "book": "10",
    "hymn": "6",
    "verse": "23",
    "text_sa": "yám ábadhnād bŕ̥haspátir devébhyo ásurakṣitim | sá māyáṃ maṇír ā́gamat sahá góbhir ajāvíbhir ánnena prajáyā sahá ||23||"
  },
  {
    "book": "10",
    "hymn": "6",
    "verse": "24",
    "text_sa": "yám ábadhnād bŕ̥haspátir devébhyo ásurakṣitim | sá māyáṃ maṇír ā́gamat sahá vrīhiyavā́bhyāṃ máhasā bhū́tyā sahá ||24||"
  },
  {
    "book": "10",
    "hymn": "6",
    "verse": "25",
    "text_sa": "yám ábadhnād bŕ̥haspátir devébhyo ásurakṣitim | sá māyáṃ maṇír ā́gaman mádhor ghr̥tásya dhā́rayā kīlā́lena maṇíḥ sahá ||25||"
  },
  {
    "book": "10",
    "hymn": "6",
    "verse": "26",
    "text_sa": "yám ábadhnād bŕ̥haspátir devébhyo ásurakṣitim | sá māyáṃ maṇír ā́gamad ūrjáyā páyasā sahá dráviṇena śriyā́ sahá ||26||"
  },
  {
    "book": "10",
    "hymn": "6",
    "verse": "27",
    "text_sa": "yám ábadhnād bŕ̥haspátir devébhyo ásurakṣitim | sá māyáṃ maṇír ā́gamat téjasā tvíṣyā sahá yáśasā kīrtyā̀ sahá ||27||"
  },
  {
    "book": "10",
    "hymn": "6",
    "verse": "28",
    "text_sa": "yám ábadhnād bŕ̥haspátir devébhyo ásurakṣitim | sá māyáṃ maṇír ā́gamat sárvābhir bhū́tibhiḥ sahá ||28||"
  },
  {
    "book": "10",
    "hymn": "6",
    "verse": "29",
    "text_sa": "tám imáṃ devátā maṇíṃ máhyaṃ dadatu púṣṭaye | abhibhúṃ kṣatravárdhanaṃ sapatnadámbhanaṃ maṇím ||29||"
  },
  {
    "book": "10",
    "hymn": "6",
    "verse": "30",
    "text_sa": "bráhmaṇā téjasā sahá práti muñcāmi me śivám | asapatnáḥ sapatnahā́ sapátnān mé 'dharām̐ akaḥ ||30|| {20}"
  },
  {
    "book": "10",
    "hymn": "6",
    "verse": "31",
    "text_sa": "úttaraṃ dviṣató mā́m ayáṃ maṇíḥ kr̥ṇotu devajā́ḥ | yásya lokā́ imé tráyaḥ páyo dugdhám upā́sate | sá māyám ádhi rohatu maṇíḥ śráiṣṭhyāya mūrdhatáḥ ||31||"
  },
  {
    "book": "10",
    "hymn": "6",
    "verse": "32",
    "text_sa": "yáṃ devā́ḥ pitáro manuṣyā̀ upajī́vanti sarvadā́ | sá māyám ádhi rohatu maṇíḥ śráiṣṭhyāya mūrdhatáḥ ||32||"
  },
  {
    "book": "10",
    "hymn": "6",
    "verse": "33",
    "text_sa": "yáthā bī́jam urvárāyāṃ kr̥ṣṭé phā́lena róhati | evā́ máyi prajā́ paśávó 'nnamannaṃ ví rohatu ||33||"
  },
  {
    "book": "10",
    "hymn": "6",
    "verse": "34",
    "text_sa": "yásmai tvā yajñavardhana máṇe pratyámucaṃ śivám | táṃ tváṃ śatadakṣiṇa máṇe śraiṣṭhyāya jinvatāt ||34||"
  },
  {
    "book": "10",
    "hymn": "6",
    "verse": "35",
    "text_sa": "etám idhmáṃ samā́hitaṃ juṣaṇó ágne práti harya hómaiḥ | tásmin vidhema sumatíṃ svastí prajā́m cákṣuḥ paśū́nt sámiddhe jātávedasi bráhmaṇā ||35|| {21}"
  },
  {
    "book": "10",
    "hymn": "7",
    "verse": "1",
    "text_sa": "kásminn áṅge tápo asyā́dhi tiṣṭhati kásminn áṅga r̥tám asyā́dhy ā́hitam | kvà vratáṃ kvà śraddhā́sya tiṣṭhati kásminn áṅge satyám asya prátiṣṭhitam ||1||"
  },
  {
    "book": "10",
    "hymn": "7",
    "verse": "2",
    "text_sa": "kásmād áṅgād dīpyate agnír asya kásmād áṅgāt pavate mātaríśva | kásmād áṅgād ví mimīté 'dhi candrámā mahá skambhásya mímāno áṅgam ||2||"
  },
  {
    "book": "10",
    "hymn": "7",
    "verse": "3",
    "text_sa": "kásminn áṅge tiṣṭhati bhū́mir asya kásminn áṅge tiṣṭhaty antárikṣam | kásminn áṅge tiṣṭhaty ā́hitā dyáuḥ kásminn áṅge tiṣṭhaty úttaraṃ diváḥ ||3||"
  },
  {
    "book": "10",
    "hymn": "7",
    "verse": "4",
    "text_sa": "kvà prépsan dīpyata ūrdhvó agníḥ kvà prépsan pavate mātaríśvā | yátra prépsantīr abhiyánty āvŕ̥taḥ skambháṃ táṃ brūhi katamáḥ svid evá sáḥ ||4||"
  },
  {
    "book": "10",
    "hymn": "7",
    "verse": "5",
    "text_sa": "kvā̀rdhamāsā́ḥ kvà yanti mā́sāḥ saṃvatsaréṇa sahá saṃvidānā́ḥ | yátra yánty r̥távo yátrārtavā́ḥ skambháṃ táṃ brūhi katamáḥ svid evá sáḥ ||5||"
  },
  {
    "book": "10",
    "hymn": "7",
    "verse": "6",
    "text_sa": "kvà prépsantī yuvatī́ vírūpe ahorātré dravataḥ saṃvidāné | yátra prépsantīr abhiyánty ā́paḥ skambháṃ táṃ brūhi katamáḥ svid evá sáḥ ||6||"
  },
  {
    "book": "10",
    "hymn": "7",
    "verse": "7",
    "text_sa": "yásmint stabdhvā́ prajā́patir lokā́nt sárvām̐ ádhārayat | skambháṃ táṃ brūhi katamáḥ svid evá sáḥ ||7||"
  },
  {
    "book": "10",
    "hymn": "7",
    "verse": "8",
    "text_sa": "yát paramám avamám yác ca madhyamáṃ prajā́patiḥ sasr̥jé viśvárūpam | kíyatā skambháḥ prá viveśa tátra yán ná prā́viśat kíyat tád babhūva ||8||"
  },
  {
    "book": "10",
    "hymn": "7",
    "verse": "9",
    "text_sa": "kíyatā skambháḥ prá viveśa bhūtám kíyad bhaviṣyád anvā́śaye 'sya | ékaṃ yád áṅgam ákr̥ṇot sahasradhā́ kíyatā skambháḥ prá viveśa tátra ||9||"
  },
  {
    "book": "10",
    "hymn": "7",
    "verse": "10",
    "text_sa": "yátra lokā́mś ca kóśāṃś cā́po bráhma jánā vidúḥ | ásac ca yátra sác cāntá skambháṃ táṃ brūhi katamáḥ svid evá sáḥ ||10|| {22}"
  },
  {
    "book": "10",
    "hymn": "7",
    "verse": "11",
    "text_sa": "yátra tápaḥ parākrámya vratáṃ dhāráyaty úttaram | r̥táṃ ca yátra śraddhā́ cā́po bráhma samā́hitāḥ skambháṃ táṃ brūhi katamáḥ svid evá sáḥ ||11||"
  },
  {
    "book": "10",
    "hymn": "7",
    "verse": "12",
    "text_sa": "yásmin bhū́mir antárikṣaṃ dyáur yásminn ádhy ā́hitā | yátrāgníś candrámāḥ sū́ryo vā́tas tiṣṭhanty ā́rpitāḥ skambháṃ táṃ brūhi katamáḥ svid evá sáḥ ||12||"
  },
  {
    "book": "10",
    "hymn": "7",
    "verse": "13",
    "text_sa": "yásya tráyastriṃśad devā́ áṅge sárve samā́hitāḥ | skambháṃ táṃ brūhi katamáḥ svid evá sáḥ ||13||"
  },
  {
    "book": "10",
    "hymn": "7",
    "verse": "14",
    "text_sa": "yátra ŕ̥ṣayaḥ prathamajā́ ŕ̥caḥ sā́ma yájur mahī́ | ekarṣír yásminn ā́rpitaḥ skambháṃ táṃ brūhi katamáḥ svid evá sáḥ ||14||"
  },
  {
    "book": "10",
    "hymn": "7",
    "verse": "15",
    "text_sa": "yátrāmŕ̥taṃ ca mr̥tyúś ca púruṣé 'dhi samā́hite | samudró yásya nāḍyàḥ púruṣé 'dhi samā́hitāḥ skambháṃ táṃ brūhi katamáḥ svid evá sáḥ ||15||"
  },
  {
    "book": "10",
    "hymn": "7",
    "verse": "16",
    "text_sa": "yásya cátasraḥ pradíśo nāḍyàs tíṣṭhanti prathamā́ḥ | yajñó yátra párākrāntaḥ skambháṃ táṃ brūhi katamáḥ svid evá sáḥ ||16||"
  },
  {
    "book": "10",
    "hymn": "7",
    "verse": "17",
    "text_sa": "yé púruṣe bráhma vidús té viduḥ parameṣṭhínam | yó véda parameṣṭhínaṃ yáś ca véda prajā́patim | jyeṣṭháṃ yé brā́hmaṇaṃ vidús te skambhám anusáṃviduḥ ||17||"
  },
  {
    "book": "10",
    "hymn": "7",
    "verse": "18",
    "text_sa": "yásya śíro vaiśvānaráś cákṣur áṅgirasó 'bhavan | áṅgāni yásya yātávaḥ skambháṃ táṃ brūhi katamáḥ svid evá sáḥ ||18||"
  },
  {
    "book": "10",
    "hymn": "7",
    "verse": "19",
    "text_sa": "yásya bráhma múkham āhúr jihvā́ṃ madhukaśā́m utá | virā́jam ū́dho yásyāhúḥ skambháṃ táṃ brūhi katamáḥ svid evá sáḥ ||19||"
  },
  {
    "book": "10",
    "hymn": "7",
    "verse": "20",
    "text_sa": "yásmād ŕ̥co apā́takṣan yájur yásmād apā́kaṣan | sā́māni yásya lómāny atharvāṅgiráso múkhaṃ skambháṃ táṃ brūhi katamáḥ svid evá sáḥ ||20|| {23}"
  },
  {
    "book": "10",
    "hymn": "7",
    "verse": "21",
    "text_sa": "asaccākhā́ṃ pratíṣṭhantīṃ paramám iva jánā viduḥ | utó sán manyanté 'vare yé te śā́khām upā́sate ||21||"
  },
  {
    "book": "10",
    "hymn": "7",
    "verse": "22",
    "text_sa": "yátrādityā́ś ca rudrā́ś ca vásavaś ca samā́hítāḥ | bhūtáṃ ca yátra bhávyaṃ ca sárve lokā́ḥ prátiṣṭhitāḥ skambháṃ táṃ brūhi katamáḥ svid evá sáḥ ||22||"
  },
  {
    "book": "10",
    "hymn": "7",
    "verse": "23",
    "text_sa": "yásya tráyastriṃśad devā́ nidhíṃ rákṣanti sarvadā́ | nidhíṃ tám adyá kó veda yáṃ devā abhirákṣatha ||23||"
  },
  {
    "book": "10",
    "hymn": "7",
    "verse": "24",
    "text_sa": "yátra devā́ brahmavído bráhma jyeṣṭhám upā́sate | yó vái tā́n vidyā́t pratyákṣaṃ sá brahmā́ véditā syāt ||24||"
  },
  {
    "book": "10",
    "hymn": "7",
    "verse": "25",
    "text_sa": "br̥hánto nā́ma té devā́ yé 'sataḥ pári jajñiré | ékaṃ tád áṅgaṃ skambhásyā́sad āhuḥ paró jánāḥ ||25||"
  },
  {
    "book": "10",
    "hymn": "7",
    "verse": "26",
    "text_sa": "yátra skambháḥ prajanáyan purāṇáṃ vyávartayat | ékaṃ tád áṅgaṃ skambhásya purāṇám anusáṃviduḥ ||26||"
  },
  {
    "book": "10",
    "hymn": "7",
    "verse": "27",
    "text_sa": "yásya tráyastriṃśad devā́ áṅge gā́trā vibhejiré | tā́n vái tráyastriṃśad devā́n éke brahamvído viduḥ ||27||"
  },
  {
    "book": "10",
    "hymn": "7",
    "verse": "28",
    "text_sa": "hiraṇyagarbhám paramám anatyudyáṃ jánā viduḥ | skambhás tád ágre prā́siñcad dhíraṇyaṃ loké antarā́ ||28||"
  },
  {
    "book": "10",
    "hymn": "7",
    "verse": "29",
    "text_sa": "skambhé lokā́ḥ skambhé tápaḥ skambhé 'dhy r̥tám ā́hitam | skámbha tvā́ veda pratyákṣam índre sárvaṃ samā́hitam ||29||"
  },
  {
    "book": "10",
    "hymn": "7",
    "verse": "30",
    "text_sa": "índre lokā́ índre tápa índre 'dhy r̥tám ā́hitam | índraṃ tvā́ veda pratyákṣaṃ skambhé sárvaṃ prátiṣṭhitam ||30|| {24}"
  },
  {
    "book": "10",
    "hymn": "7",
    "verse": "31",
    "text_sa": "nā́ma nā́mnā johavīti purā́ sū́ryāt puróṣásaḥ | yád ajáḥ prathamáṃ saṃbabhū́va sá ha tát svarā́jyam iyāya yásmān nā́nyát páram ásti bhūtám ||31||"
  },
  {
    "book": "10",
    "hymn": "7",
    "verse": "32",
    "text_sa": "yásya bhū́miḥ pramā́ntárikṣam utódáram | dívaṃ yáś cakré mūrdhā́naṃ tásmai jyeṣṭhā́ya bráhmaṇe námaḥ ||32||"
  },
  {
    "book": "10",
    "hymn": "7",
    "verse": "33",
    "text_sa": "yásya sū́ryaś cákṣuś candrámāś ca púnarṇavaḥ | agníṃ yáś cakrá āsyàṃ tásmai jyeṣṭhā́ya bráhmaṇe námaḥ ||33||"
  },
  {
    "book": "10",
    "hymn": "7",
    "verse": "34",
    "text_sa": "yásya vā́taḥ prāṇāpānáu cákṣur áṅgirasó 'bhavan | díśo yáś cakré prajñā́nīs tásmai jyeṣṭhā́ya bráhmaṇe námaḥ ||34||"
  },
  {
    "book": "10",
    "hymn": "7",
    "verse": "35",
    "text_sa": "skambhó dādhāra dyā́vāpr̥thivī́ ubhé imé skambhó dādhārorv àntárikṣam | skambhó dādhāra pradíśaḥ ṣáḍ urvī́ḥ skambhá idáṃ víśvaṃ bhúvanam ā́ viveśa ||35||"
  },
  {
    "book": "10",
    "hymn": "7",
    "verse": "36",
    "text_sa": "yáḥ śrámāt tápaso jātó lokā́nt sárvānt samānaśé | sómaṃ yáś cakré kévalaṃ tásmai jyeṣṭhā́ya bráhmaṇe námaḥ ||36||"
  },
  {
    "book": "10",
    "hymn": "7",
    "verse": "37",
    "text_sa": "katháṃ vā́to nélayati katháṃ ná ramate mánaḥ | kím ā́paḥ satyáṃ prépsantīr nélayanti kadā́ caná ||37||"
  },
  {
    "book": "10",
    "hymn": "7",
    "verse": "38",
    "text_sa": "mahád yakṣáṃ bhúvanasya mádhye tápasi krāntáṃ salilásya pr̥ṣṭhé | tásmin chrayante yá u ké ca devā́ vr̥kṣásya skándhaḥ paríta iva śā́khāḥ ||38||"
  },
  {
    "book": "10",
    "hymn": "7",
    "verse": "39",
    "text_sa": "yásmai hástābhyāṃ pā́dābhyāṃ vācā́ śrótreṇa cákṣuṣā | yásmai devā́ḥ sádā balíṃ prayáchanti vímité 'mitaṃ skambháṃ táṃ brūhi katamáḥ svid evá sáḥ ||39||"
  },
  {
    "book": "10",
    "hymn": "7",
    "verse": "40",
    "text_sa": "ápa tásya hatáṃ támo vyā́vr̥ttaḥ sá pāpmánā | sárvāṇi tásmin jyótīṃṣi yā́ni trī́ṇi prajā́patau ||40||"
  },
  {
    "book": "10",
    "hymn": "7",
    "verse": "41",
    "text_sa": "yó vetasáṃ hiraṇyáyaṃ tiṣṭhantaṃ salilé véda | sá vái gúhyaḥ prajā́patiḥ ||41||"
  },
  {
    "book": "10",
    "hymn": "7",
    "verse": "42",
    "text_sa": "tantrám éke yuvatī́ vírūpe abhyākrā́maṃ vayataḥ ṣáṇmayūkham | prā́nyā́ tántūṃs tiráte dhatté anyā́ nā́pa vr̥ñjāte ná gamāto ántam ||42||"
  },
  {
    "book": "10",
    "hymn": "7",
    "verse": "43",
    "text_sa": "táyor aháṃ parinŕ̥tyantyor iva ná ví jānāmi yatarā́ parástāt | púmān enad vayaty úd gr̥ṇanti púmān enad ví jabhārā́dhi nā́ke ||43||"
  },
  {
    "book": "10",
    "hymn": "7",
    "verse": "44",
    "text_sa": "imé mayū́khā úpa tastabhur dívaṃ sā́māni cakrus tásarāṇi vā́tave ||44|| {25}"
  },
  {
    "book": "10",
    "hymn": "8",
    "verse": "1",
    "text_sa": "yó bhūtáṃ ca bhávyaṃ ca sárvaṃ yáś cādhitíṣṭhati | sv àryásya ca kévalaṃ tásmai jyeṣṭhā́ya bráhmaṇe námaḥ ||1||"
  },
  {
    "book": "10",
    "hymn": "8",
    "verse": "2",
    "text_sa": "skambhénemé víṣṭabhite dyáuś ca bhū́miś ca tiṣṭhataḥ | skambhá idáṃ sárvam ātmanvád yát prāṇán nimiṣác ca yát ||2||"
  },
  {
    "book": "10",
    "hymn": "8",
    "verse": "3",
    "text_sa": "tisró ha prajā́ atyāyám āyan ny ànyā́ arkám abhíto 'viśanta | br̥hán ha tasthau rájaso vimā́no hárito háriṇīr ā́ viveśa ||3||"
  },
  {
    "book": "10",
    "hymn": "8",
    "verse": "4",
    "text_sa": "dvā́daśa pradháyaś cakrám ékaṃ trī́ṇi nábhyāni ká u tác ciketa | tátrā́hatās trī́ṇi śatā́ni śaṅkávaḥ ṣaṣṭíś ca khī́lā ávicācalā yé ||4||"
  },
  {
    "book": "10",
    "hymn": "8",
    "verse": "5",
    "text_sa": "idáṃ savitar ví jānīhi ṣáḍ yamā́ éka ekajáḥ | tásmin hāpitvám ichante yá eṣām éka ekajáḥ ||5||"
  },
  {
    "book": "10",
    "hymn": "8",
    "verse": "6",
    "text_sa": "āvíḥ sán níhitaṃ gúhā járan nā́ma mahát padám | tátredáṃ sárvam ā́rpitam éjat prāṇát prátiṣṭhitam ||6||"
  },
  {
    "book": "10",
    "hymn": "8",
    "verse": "7",
    "text_sa": "ékacakraṃ vartata ékanemi sahásrākṣaraṃ prá puró ní paścā | ardhéna víśvaṃ bhúvanaṃ jajā́na yád asyārdháṃ kvà tád babhūva ||7||"
  },
  {
    "book": "10",
    "hymn": "8",
    "verse": "8",
    "text_sa": "pañcavāhī́ vahatyágram eṣāṃ práṣṭayo yuktā́ anusáṃvahanti | áyātam asya dadr̥śé ná yātáṃ páraṃ nédīyó 'varaṃ dávīyaḥ ||8||"
  },
  {
    "book": "10",
    "hymn": "8",
    "verse": "9",
    "text_sa": "tiryágbilaś camasá ūrdhvábudhnas tásmin yáśo níhitaṃ viśvárūpam | tád āsata ŕ̥ṣayaḥ saptá sākáṃ yé asyá gopā́ maható babhūvúḥ ||9||"
  },
  {
    "book": "10",
    "hymn": "8",
    "verse": "10",
    "text_sa": "yā́ purástād yujyáte yā́ ca paścā́d yā́ viśváto yujyáte yā́ ca sarvátaḥ | yáyā yajñáḥ prā́ṅ tāyáte tā́ṃ tvā pr̥chāmi katamā́ sā́ r̥cā́m ||10|| {26}"
  },
  {
    "book": "10",
    "hymn": "8",
    "verse": "11",
    "text_sa": "yád éjati pátati yác ca tíṣṭhati prāṇád áprāṇan nimiṣác ca yád bhúvat | tád dādhāra pr̥thivī́ṃ viśvárūpaṃ tát saṃbhū́ya bhavaty ékam evá ||11||"
  },
  {
    "book": "10",
    "hymn": "8",
    "verse": "12",
    "text_sa": "anantáṃ vítataṃ purutrā́nantám ántavac cā sámante | té nākapāláś carati vicinván vidvā́n bhūtám utá bhávyam asya ||12||"
  },
  {
    "book": "10",
    "hymn": "8",
    "verse": "13",
    "text_sa": "prajā́patiś carati gárbhe antár ádr̥śyamāno bahudhā́ ví jāyate | ardhéna víśvaṃ bhúvanaṃ jajā́na yád asyārdháṃ katamáḥ sá ketúḥ ||13||"
  },
  {
    "book": "10",
    "hymn": "8",
    "verse": "14",
    "text_sa": "ūrdhváṃ bhárantam udakáṃ kumbhénevodahāryàm | páśyanti sárve cákṣuṣā ná sárve mánasā viduḥ ||14||"
  },
  {
    "book": "10",
    "hymn": "8",
    "verse": "15",
    "text_sa": "dūré pūrṇéna vasati dūrá ūnéna hīyate | mahád yakṣáṃ bhúvanasya mádhye tásmai balíṃ rāṣṭrabhŕ̥to bharanti ||15||"
  },
  {
    "book": "10",
    "hymn": "8",
    "verse": "16",
    "text_sa": "yátaḥ sū́ryaḥ udéty ástaṃ yátra ca gáchati | tád evá manye 'háṃ jyeṣṭháṃ tád u nā́ty eti kíṃ caná ||16||"
  },
  {
    "book": "10",
    "hymn": "8",
    "verse": "17",
    "text_sa": "yé arvā́ṅ mádhya utá vā purāṇáṃ védaṃ vidvā́ṃsam abhíto vádanti | ādityám evá té pári vadanti sárve agníṃ dvitī́yaṃ trivŕ̥taṃ ca haṃsám ||17||"
  },
  {
    "book": "10",
    "hymn": "8",
    "verse": "18",
    "text_sa": "sahasrāhṇyáṃ víyatāv asya pakṣáu hárer haṃsásya pátataḥ svargám | sá devā́nt sárvān úrasy upadádya saṃpáśyan yāti bhúvanāni víśvā ||18||"
  },
  {
    "book": "10",
    "hymn": "8",
    "verse": "19",
    "text_sa": "satyénordhvás tapati bráhmaṇārvā́ṅ ví paśyati | prāṇéna tiryáṅ prā́ṇati yásmin jyeṣṭhám ádhi śritám ||19||"
  },
  {
    "book": "10",
    "hymn": "8",
    "verse": "20",
    "text_sa": "yó vái té vidyā́d aráṇī yā́bhyāṃ nirmathyáte vásu | sá vidvā́n jyeṣṭháṃ manyeta sá vidyād brā́hmaṇaṃ mahát ||20|| {27}"
  },
  {
    "book": "10",
    "hymn": "8",
    "verse": "21",
    "text_sa": "apā́d ágre sám abhavat só ágre svàr ā́bharat | cátuṣpād bhūtvā́ bhógyaḥ sárvam ā́datta bhójanam ||21||"
  },
  {
    "book": "10",
    "hymn": "8",
    "verse": "22",
    "text_sa": "bhógyo bhavad átho ánnam adad bahú | yó devám uttarā́vantam upā́sātai sanātánam ||22||"
  },
  {
    "book": "10",
    "hymn": "8",
    "verse": "23",
    "text_sa": "sanātánam enam āhur utā́dyá syāt púnarṇavaḥ | ahorātré prá jāyete anyó anyásya rūpáyoḥ ||23||"
  },
  {
    "book": "10",
    "hymn": "8",
    "verse": "24",
    "text_sa": "śatáṃ sahásram ayútaṃ nyàrbudam asaṃkhyeyáṃ svám asmin níviṣṭam | tád asya ghnanty abhipáśyata evá tásmād devó rocat eṣá etát ||24||"
  },
  {
    "book": "10",
    "hymn": "8",
    "verse": "25",
    "text_sa": "bā́lād ékam aṇīyaskám utáikaṃ néva dr̥śyate | tátaḥ páriṣvajīyasī devátā sā́ máma priyā́ ||25||"
  },
  {
    "book": "10",
    "hymn": "8",
    "verse": "26",
    "text_sa": "iyáṃ kalyāṇy àjárā mártyasyāmŕ̥tā gr̥hé | yásmai kr̥tā́ śáye sá yáś cakā́ra jajā́ra sáḥ ||26||"
  },
  {
    "book": "10",
    "hymn": "8",
    "verse": "27",
    "text_sa": "tváṃ strī́ tváṃ púmān asi tváṃ kumārá utá vā kumārī́|| tváṃ jīrṇó daṇḍéna vañcasi tváṃ jātó bhavasi viśvátomukhaḥ ||27||"
  },
  {
    "book": "10",
    "hymn": "8",
    "verse": "28",
    "text_sa": "utáiṣāṃ pitótá vā putrá eṣām utáiṣāṃ jyeṣṭhá utá vā kaniṣṭháḥ | éko ha devó mánasi práviṣṭaḥ prathamó jātáḥ sá u gárbhe antáḥ ||28||"
  },
  {
    "book": "10",
    "hymn": "8",
    "verse": "29",
    "text_sa": "pūrṇā́t pūrṇám úd acati pūrṇáṃ pūrṇéna sicyate | utó tád adyá vidyāma yátas tát pariṣicyáte ||29||"
  },
  {
    "book": "10",
    "hymn": "8",
    "verse": "30",
    "text_sa": "eṣā́ sanátnī sánam evá jātáiṣā́ purāṇī́ pári sárvaṃ babhūva | mahī́ devy ùṣáso vibhātī́ sáikenaikena miṣatā́ ví caṣṭe ||30|| {28}"
  },
  {
    "book": "10",
    "hymn": "8",
    "verse": "31",
    "text_sa": "ávir vái nā́ma devátarténāste párīvr̥tā | tásyā rūpéṇemé vr̥kṣā́ háritā háritasrajaḥ ||31||"
  },
  {
    "book": "10",
    "hymn": "8",
    "verse": "32",
    "text_sa": "ánti sántaṃ ná jahāty ánti sántaṃ ná paśyati | devásya paśya kā́vyaṃ ná mamāra ná jīryati ||32||"
  },
  {
    "book": "10",
    "hymn": "8",
    "verse": "33",
    "text_sa": "apūrvéṇeṣitā́ vā́cas tā́ vadanti yathāyathám | vádantīr yátra gáchanti tád āhur brā́hmaṇaṃ mahát ||33||"
  },
  {
    "book": "10",
    "hymn": "8",
    "verse": "34",
    "text_sa": "yátra devā́ś ca manuṣyā̀ś cārā́ nā́bhāv iva śritā́ḥ | apā́ṃ tvā púṣpaṃ pr̥chāmi yátra tán māyáyā hitám ||34||"
  },
  {
    "book": "10",
    "hymn": "8",
    "verse": "35",
    "text_sa": "yébhir vā́ta iṣitáḥ pravā́ti yé dádante páñca díśaḥ sadhrī́cīḥ | yá ā́hutim atyámanyanta devā́ apā́ṃ netā́raḥ katamé tá āsan ||35||"
  },
  {
    "book": "10",
    "hymn": "8",
    "verse": "36",
    "text_sa": "imā́m eṣāṃ pr̥thivī́ṃ vásta éko 'ntárikṣaṃ páry éko babhūva | dívam eṣāṃ dadate yó vidhartā́ víśvā ā́śāḥ práti rakṣanty éke ||36||"
  },
  {
    "book": "10",
    "hymn": "8",
    "verse": "37",
    "text_sa": "yó vidyā́t sū́traṃ vítataṃ yásminn ótāḥ prajā́ imā́ḥ | sū́traṃ sū́trasya yó vidyā́d sá vidyād brā́hmaṇaṃ mahát ||37||"
  },
  {
    "book": "10",
    "hymn": "8",
    "verse": "38",
    "text_sa": "védāháṃ sū́traṃ vítataṃ yásminn ótāḥ prajā́ imā́ḥ | sū́traṃ sū́trasyāháṃ vedā́tho yád brā́hmaṇaṃ mahád ||38||"
  },
  {
    "book": "10",
    "hymn": "8",
    "verse": "39",
    "text_sa": "yád antarā́ dyā́vāpr̥thivī́ agnír áit pradáhan viśvadāvyàḥ | yátrā́tiṣṭhann ékapatnīḥ parástāt kvèvāsīn mātaríśvā tadā́nīm ||39||"
  },
  {
    "book": "10",
    "hymn": "8",
    "verse": "40",
    "text_sa": "apsv ā̀sīn mātaríśvā práviṣṭaḥ práviṣṭā devā́ḥ salilā́ny āsan|| br̥hán ha tasthau rájaso vimā́naḥ pávamāno haríta ā́ viveśa ||40||"
  },
  {
    "book": "10",
    "hymn": "8",
    "verse": "41",
    "text_sa": "úttareṇeva gayatrī́m amŕ̥té 'dhi ví cakrame | sā́mnā yé sā́ma saṃvidúr ajás tád dadr̥śe kvà ||41||"
  },
  {
    "book": "10",
    "hymn": "8",
    "verse": "42",
    "text_sa": "nivéśanaḥ saṃgámano vásūnāṃ devá iva savitā́ satyádharmā | índro ná tasthau samaré dhánānām ||42||"
  },
  {
    "book": "10",
    "hymn": "8",
    "verse": "43",
    "text_sa": "puṇḍárīkaṃ návadvāraṃ tribhír guṇébhir ā́vr̥tam | tásmin yád yakṣám ātmanvát tád vái brahmavído viduḥ ||43||"
  },
  {
    "book": "10",
    "hymn": "8",
    "verse": "44",
    "text_sa": "akāmó dhī́ro amŕ̥taḥ svayaṃbhū́ rásena tr̥ptó ná kútaś canónaḥ | tám evá vidvā́n ná bibhāya mr̥tyór ātmā́naṃ dhī́ram ajáraṃ yúvānam ||44|| {29}"
  },
  {
    "book": "10",
    "hymn": "9",
    "verse": "1",
    "text_sa": "aghāyatā́m ápi nahyā múkhāni sapátneṣu vájram arpayaitám | índreṇa dattā́ prathamā́ śatáudanā bhrātr̥vyaghnī́ yájamānasya gātúḥ ||1||"
  },
  {
    "book": "10",
    "hymn": "9",
    "verse": "2",
    "text_sa": "védiṣ ṭe cárma bhavatu barhír lómāni yā́ni te | eṣā́ tvā raśanā́grabhīd grā́vā tvaiṣó 'dhi nr̥tyatu ||2||"
  },
  {
    "book": "10",
    "hymn": "9",
    "verse": "3",
    "text_sa": "bā́lās te prókṣaṇīḥ santu jīhvā́ sáṃ mārṣṭu aghnye | śuddhā́ tváṃ yajñíyā bhūtvā́ dívaṃ préhi śataudane ||3||"
  },
  {
    "book": "10",
    "hymn": "9",
    "verse": "4",
    "text_sa": "yáḥ śatáudanāṃ pácati kāmapréṇa sá kalpate | prītā́ hy àsya r̥tvíjaḥ sárve yánti yathāyathám ||4||"
  },
  {
    "book": "10",
    "hymn": "9",
    "verse": "5",
    "text_sa": "sá svargám ā́ rohati yátrādás tridiváṃ diváḥ | apūpánābhiṃ kr̥tvā́ yó dádāti śatáudanām ||5||"
  },
  {
    "book": "10",
    "hymn": "9",
    "verse": "6",
    "text_sa": "sá tā́ṃl lokā́nt sám āpnoti yé divyā́ yé ca pā́rthivāḥ | híraṇyajyotiṣaṃ kr̥tvā́ yó dádāti śatáudanām ||6||"
  },
  {
    "book": "10",
    "hymn": "9",
    "verse": "7",
    "text_sa": "yé te devi śamitā́raḥ paktā́ro yé ca te jánāḥ | té tvā sárve gopsyanti máibhyo bhaiṣīḥ śataudane ||7||"
  },
  {
    "book": "10",
    "hymn": "9",
    "verse": "8",
    "text_sa": "vásavas tvā dakṣiṇatá uttarā́n marútas tvā | ādityā́ḥ paścā́d gopsyanti sā́gniṣṭomám áti drava ||8||"
  },
  {
    "book": "10",
    "hymn": "9",
    "verse": "9",
    "text_sa": "devā́ḥ pitáro manuṣyā̀ gandharvāpsarásaś ca yé | té tvā sárve gopsyanti sā́tirātrám áti drava ||9||"
  },
  {
    "book": "10",
    "hymn": "9",
    "verse": "10",
    "text_sa": "antárikṣaṃ dívaṃ bhū́mim ādityā́n marúto díśaḥ | lokā́nt sá sárvān āpnoti yó dádāti śatáudanām ||10|| {30}"
  },
  {
    "book": "10",
    "hymn": "9",
    "verse": "11",
    "text_sa": "ghr̥táṃ prokṣántī subhágā devī́ devā́n gamiṣyati | paktā́ram aghnye mā́ hiṃsīr dívaṃ préhi śataudane ||11||"
  },
  {
    "book": "10",
    "hymn": "9",
    "verse": "12",
    "text_sa": "yé devā́ diviṣádo antarikṣasádaś ca yé yé cemé bhū́myām ádhi | tébhyas tváṃ dhukṣva sarvadā́ kṣīráṃ sarpír átho mádhu ||12||"
  },
  {
    "book": "10",
    "hymn": "9",
    "verse": "13",
    "text_sa": "yát te śíro yát te múkhaṃ yáu kárṇau yé ca te hánū | āmíkṣāṃ duhratāṃ dātré kṣīráṃ sarpír átho mádhu ||13||"
  },
  {
    "book": "10",
    "hymn": "9",
    "verse": "14",
    "text_sa": "yáu ta óṣṭhau yé nā́sike yé śŕ̥ṅge yé ca té 'kṣiṇī | āmíkṣāṃ duhratāṃ dātré kṣīráṃ sarpír átho mádhu ||14||"
  },
  {
    "book": "10",
    "hymn": "9",
    "verse": "15",
    "text_sa": "yát te klomā́ yád dhŕ̥dayaṃ purītát sahákaṇṭhikā | āmíkṣāṃ duhratāṃ dātré kṣīráṃ sarpír átho mádhu ||15||"
  },
  {
    "book": "10",
    "hymn": "9",
    "verse": "16",
    "text_sa": "yát te yákr̥d yé mátasne yád āntrám yā́ś ca te gúdāḥ | āmíkṣāṃ duhratāṃ dātré kṣīráṃ sarpír átho mádhu ||16||"
  },
  {
    "book": "10",
    "hymn": "9",
    "verse": "17",
    "text_sa": "yás te plāśír yó vaniṣṭhúr yáu kukṣī́ yác ca cárma te | āmíkṣāṃ duhratāṃ dātré kṣīráṃ sarpír átho mádhu ||17||"
  },
  {
    "book": "10",
    "hymn": "9",
    "verse": "18",
    "text_sa": "yát te majjā́ yád ásthi yán maṃsáṃ yác ca lóhitam | āmíkṣāṃ duhratāṃ dātré kṣīráṃ sarpír átho mádhu ||18||"
  },
  {
    "book": "10",
    "hymn": "9",
    "verse": "19",
    "text_sa": "yáu te bāhū́ yé doṣáṇī yā́v áṃsau yā́ ca te kakút | āmíkṣāṃ duhratāṃ dātré kṣīráṃ sarpír átho mádhu ||19||"
  },
  {
    "book": "10",
    "hymn": "9",
    "verse": "20",
    "text_sa": "yā́s te grīvā́ yé skandhā́ yā́ḥ pr̥ṣṭī́r yā́ś ca párśavaḥ | āmíkṣāṃ duhratāṃ dātré kṣīráṃ sarpír átho mádhu ||20|| {31}"
  },
  {
    "book": "10",
    "hymn": "9",
    "verse": "21",
    "text_sa": "yáu ta urū́ aṣṭhīvántau yé śróṇī yā́ ca te bhasát | āmíkṣāṃ duhratāṃ dātré kṣīráṃ sarpír átho mádhu ||21||"
  },
  {
    "book": "10",
    "hymn": "9",
    "verse": "22",
    "text_sa": "yát te púchaṃ yé te bā́lā yád ū́dho yé ca te stánāḥ | āmíkṣāṃ duhratāṃ dātré kṣīráṃ sarpír átho mádhu ||22||"
  },
  {
    "book": "10",
    "hymn": "9",
    "verse": "23",
    "text_sa": "yā́s te jáṅghāḥ yā́ḥ kúṣṭhikā r̥chárā yé ca te śaphā́ḥ | āmíkṣāṃ duhratāṃ dātré kṣīráṃ sarpír átho mádhu ||23||"
  },
  {
    "book": "10",
    "hymn": "9",
    "verse": "24",
    "text_sa": "yát te cárma śataudane yā́ni lómāny aghnye | āmíkṣāṃ duhratāṃ dātré kṣīráṃ sarpír átho mádhu ||24||"
  },
  {
    "book": "10",
    "hymn": "9",
    "verse": "25",
    "text_sa": "kroḍáu te stāṃ purodā́śāv ā́jyenābhíghāritau | táu pakṣáu devi kr̥tvā́ sā́ paktā́raṃ dívaṃ vaha ||25||"
  },
  {
    "book": "10",
    "hymn": "9",
    "verse": "26",
    "text_sa": "ulū́khale músale yáś ca cármaṇi yó vā śū́rpe taṇḍuláḥ káṇaḥ | yáṃ vā vā́to mātaríśvā pávamāno mamā́thāgníṣ ṭád dhótā súhutaṃ kr̥ṇotu ||26||"
  },
  {
    "book": "10",
    "hymn": "9",
    "verse": "27",
    "text_sa": "apó devī́r mádhumatīr ghr̥taścúto brahmáṇāṃ hásteṣu prapr̥thák sādayāmi | yátkāma idám abhiṣiñcā́mi vo 'háṃ tán me sárvaṃ sáṃ padyatāṃ vayáṃ syāma pátayo rayīṇā́m ||27|| {32}"
  },
  {
    "book": "10",
    "hymn": "10",
    "verse": "1",
    "text_sa": "námas te jā́yamānāyai jātā́yā utá te námaḥ | bā́lebhyaḥ śaphébhyo rūpā́yāghnye te námaḥ ||1||"
  },
  {
    "book": "10",
    "hymn": "10",
    "verse": "2",
    "text_sa": "yó vidyā́t saptá pravátaḥ saptá vidyā́t parāvátaḥ | śíro yajñásya yó vidyā́t sá vaśā́ṃ práti gr̥hṇīyāt ||2||"
  },
  {
    "book": "10",
    "hymn": "10",
    "verse": "3",
    "text_sa": "védāháṃ saptá pravátaḥ saptá veda parāvátaḥ | śíro yajñásyāháṃ veda sómaṃ cāsyāṃ vicakṣaṇám ||3||"
  },
  {
    "book": "10",
    "hymn": "10",
    "verse": "4",
    "text_sa": "yáyā dyáur yáyā pr̥thivī́ yáyā́po gupitā́ imā́ḥ | vaśā́ṃ sahásradhārāṃ bráhmaṇāchā́vadāmasi ||4||"
  },
  {
    "book": "10",
    "hymn": "10",
    "verse": "5",
    "text_sa": "śatáṃ kaṃsā́ḥ śatáṃ dogdhā́raḥ śatáṃ goptā́ro ádhi pr̥ṣṭhé asyāḥ | yé devā́s tásyāṃ prāṇánti te vaśā́ṃ vidur ekadhā́ ||5||"
  },
  {
    "book": "10",
    "hymn": "10",
    "verse": "6",
    "text_sa": "yajñapadī́rākṣīrā svadhā́prāṇā mahī́lukā | vaśā́ parjányapatnī devā́m̐ ápy eti bráhmaṇā ||6||"
  },
  {
    "book": "10",
    "hymn": "10",
    "verse": "7",
    "text_sa": "ánu tvāgníḥ prā́viśad ánu sómo vaśe tvā | ū́dhas te bhadre parjányo vidyútas te stánā vaśe ||7||"
  },
  {
    "book": "10",
    "hymn": "10",
    "verse": "8",
    "text_sa": "apás tváṃ dhukṣe prathamā́ urvárā áparā vaśe | tr̥tī́yaṃ rāṣṭráṃ dhukṣé 'nnaṃ kṣīráṃ vaśe tvám ||8||"
  },
  {
    "book": "10",
    "hymn": "10",
    "verse": "9",
    "text_sa": "yád ādityáir hūyámānopā́tiṣṭha r̥tavari | índraḥ sahásraṃ pā́trānt sómaṃ tvāpāyayad vaśe ||9||"
  },
  {
    "book": "10",
    "hymn": "10",
    "verse": "10",
    "text_sa": "yád anū́cī́ndram áir ā́t tvā r̥ṣabhó 'hvayat | tásmāt te vr̥trahā́ páyaḥ kṣīráṃ kruddhó 'harad vaśe ||10|| {33}"
  },
  {
    "book": "10",
    "hymn": "10",
    "verse": "11",
    "text_sa": "yát te kruddhó dhánapatir ā́ kṣīrám áharad vaśe | idáṃ tád adyá nā́kas triṣú pā́treṣu rakṣati ||11||"
  },
  {
    "book": "10",
    "hymn": "10",
    "verse": "12",
    "text_sa": "triṣú pā́treṣu táṃ sómam ā́ devy àharad vaśā́ | átharvā yátra dīkṣitó barhíṣy ā́sta hiraṇyáye ||12||"
  },
  {
    "book": "10",
    "hymn": "10",
    "verse": "13",
    "text_sa": "sáṃ hí sómenā́gata sám u sárveṇa padvátā | vaśā́ samudrám ádhy aṣṭhad gandharváiḥ kalíbhiḥ sahá ||13||"
  },
  {
    "book": "10",
    "hymn": "10",
    "verse": "14",
    "text_sa": "sáṃ hí vā́tenā́gata sám u sárvaiḥ patatríbhiḥ | vaśā́ samudré prā́nr̥tyad ŕ̥caḥ sā́māni bíbhratī ||14||"
  },
  {
    "book": "10",
    "hymn": "10",
    "verse": "15",
    "text_sa": "sáṃ hí sū́ryeṇāgata sám u sárveṇa cákṣuṣā | vaśā́ samudrám áty akhyad bhadrā́ jyótīṃṣi bíbhratī ||15||"
  },
  {
    "book": "10",
    "hymn": "10",
    "verse": "16",
    "text_sa": "abhī́vr̥tā híraṇyena yád atiṣṭha r̥tāvari | áśvaḥ samudró bhūtvā́dhy askandad vaśe tvā ||16||"
  },
  {
    "book": "10",
    "hymn": "10",
    "verse": "17",
    "text_sa": "tád bhadrā́ḥ sám agachanta vaśā́ déṣṭry átho svadhā́ | átharvā yátra dīkṣitó barhíṣy ā́sta hiraṇyáye ||17||"
  },
  {
    "book": "10",
    "hymn": "10",
    "verse": "18",
    "text_sa": "vaśā́ mātā́ rājanyàsya vaśā́ mātā́ svadhe táva | vaśā́yā yajñá ā́yudhaṃ tátaś cittám ajāyata ||18||"
  },
  {
    "book": "10",
    "hymn": "10",
    "verse": "19",
    "text_sa": "ūrdhvó bindúr úd acarad bráhmaṇaḥ kákudād ádhi | tátas tváṃ jajñiṣe vaśe táto hótājāyata ||19||"
  },
  {
    "book": "10",
    "hymn": "10",
    "verse": "20",
    "text_sa": "āsnás te gā́thā abhavann uṣṇíhābhyo bálaṃ vaśe | pājasyā̀j jajñe yajñá stánebhyo raśmáyas táva ||20|| {34}"
  },
  {
    "book": "10",
    "hymn": "10",
    "verse": "21",
    "text_sa": "īrmā́bhyām áyanaṃ jātáṃ sákthibhyāṃ ca vaśe táva | āntrébhyo jajñire atrā́ udárād ádhi vīrúdhaḥ ||21||"
  },
  {
    "book": "10",
    "hymn": "10",
    "verse": "22",
    "text_sa": "yád udáraṃ váruṇasyā́nuprā́viśathā vaśe | tátas tvā brahmód ahvayat sá hí netrám ávet táva ||22||"
  },
  {
    "book": "10",
    "hymn": "10",
    "verse": "23",
    "text_sa": "sárve gárbhād avepanta jā́yamānād asūsvàḥ | sasū́va hí tā́m āhú vaśéti bráhmabhiḥ kl̥ptáḥ sá hy àsyā bándhuḥ ||23||"
  },
  {
    "book": "10",
    "hymn": "10",
    "verse": "24",
    "text_sa": "yúdha ékaḥ sáṃ sr̥jati yó asyā éka íd vaśī́ | tárāṃsi yajñā́ abhavan tárasāṃ cákṣur abhavad vaśā́ ||24||"
  },
  {
    "book": "10",
    "hymn": "10",
    "verse": "25",
    "text_sa": "vaśā́ yajñáṃ práty agr̥hṇād vaśā́ sū́ryam adhārayat | vaśā́yām antár aviśad odanó brahmáṇā sahá ||25||"
  },
  {
    "book": "10",
    "hymn": "10",
    "verse": "26",
    "text_sa": "vaśā́m evā́mŕ̥tam āhur vaśā́ṃ mr̥tyúm úpāsate | vaśédáṃ sárvam abhavad devā́ manuṣyā̀ ásurāḥ pitára ŕ̥ṣayaḥ ||26||"
  },
  {
    "book": "10",
    "hymn": "10",
    "verse": "27",
    "text_sa": "yá évaṃ vidyā́t sá vaśā́ṃ práti gr̥hṇīyā́t | táthā hí yajñáḥ sárvapād duhé dātré 'napasphuran ||27||"
  },
  {
    "book": "10",
    "hymn": "10",
    "verse": "28",
    "text_sa": "tisró jihvā́ váruṇasyāntár dīdyaty āsáni | tā́sāṃ yā́ mádhye rā́jati sā́ vaśā́ duṣpratigráhā ||28||"
  },
  {
    "book": "10",
    "hymn": "10",
    "verse": "29",
    "text_sa": "caturdhā́ réto abhavad vaśā́yāḥ | ā́pas túrīyam amŕ̥taṃ túrīyaṃ yajñás túrīyaṃ paśávas túrīyam ||29||"
  },
  {
    "book": "10",
    "hymn": "10",
    "verse": "30",
    "text_sa": "vaśā́ dyáur vaśā́ pr̥thivī́ vaśā́ víṣṇuḥ prajā́patiḥ | vaśā́yā dugdhám apibant sādhyā́ vásavaś ca ye ||30||"
  },
  {
    "book": "10",
    "hymn": "10",
    "verse": "31",
    "text_sa": "vaśā́yā dugdháṃ pītvā́ sādhyā́ vásavaś ca ye | té vái bradhnásya viṣṭápi páyo asyā úpāsate ||31||"
  },
  {
    "book": "10",
    "hymn": "10",
    "verse": "32",
    "text_sa": "sómam enām éke duhre ghr̥tám éka úpāsate | yá eváṃ vidúṣe vaśā́ṃ dadús te gatā́s tridiváṃ diváḥ ||32||"
  },
  {
    "book": "10",
    "hymn": "10",
    "verse": "33",
    "text_sa": "brāhmaṇébhyo vaśā́ṃ dattvā́ sárvāṃl lokā́nt sám aśnute | r̥táṃ hy àsyām ā́rpitam ápi bráhmātho tápaḥ ||33||"
  },
  {
    "book": "10",
    "hymn": "10",
    "verse": "34",
    "text_sa": "vaśā́ṃ devā́ úpa jīvanti vaśā́ṃ manuṣyā̀ utá | vaśédáṃ sárvam abhavad yā́vat sū́ryo vipáśyati ||34|| {35}"
  },
  {
    "book": "11",
    "hymn": "1",
    "verse": "1",
    "text_sa": "ágne jā́yasvā́ditir nāthitéyáṃ brahmaudanáṃ pacati putrákāmā | saptar̥ṣáyo bhūtakŕ̥tas té tvā manthantu prajáyā sahéhá ||1||"
  },
  {
    "book": "11",
    "hymn": "1",
    "verse": "2",
    "text_sa": "kr̥ṇutá dhūmáṃ vr̥ṣaṇaḥ sakhāyó 'droghāvitā vā́cam ácha | ayám agníḥ pr̥tanāṣā́ṭ suvī́ro yéna devā́ ásahanta dásyūn ||2||"
  },
  {
    "book": "11",
    "hymn": "1",
    "verse": "3",
    "text_sa": "ágné 'janiṣṭhā mahaté vīryā̀ya brahmaudanā́ya páktave jātavedaḥ | saptar̥ṣáyo bhūtakŕ̥tas té tvājījanann asyái rayíṃ sárvavīraṃ ní yacha ||3||"
  },
  {
    "book": "11",
    "hymn": "1",
    "verse": "4",
    "text_sa": "sámiddho agne samídhā sám idhyasva vidvā́n devā́n yajñíyām̐ éhá vakṣaḥ | tébhyo havíḥ śrapáyaṃ jātaveda uttamáṃ nā́kam ádhi rohayemám ||4||"
  },
  {
    "book": "11",
    "hymn": "1",
    "verse": "5",
    "text_sa": "tredhā́ bhāgó níhito yáḥ purā́ vo devā́nāṃ pitr̥̄ṇā́ṃ mártyānām | áṃśāṃ jānīdhvaṃ ví bhajāmi tā́n vo yó devā́nāṃ sá imā́ṃ pārayāti ||5||"
  },
  {
    "book": "11",
    "hymn": "1",
    "verse": "6",
    "text_sa": "ágne sáhasvān abhibhū́r abhī́d asi nī́co ny ùbja dviṣatáḥ sapátnān | iyáṃ mā́trā mīyámānā mitā́ ca sajātā́ṃs te balihŕ̥taḥ kr̥ṇotu ||6||"
  },
  {
    "book": "11",
    "hymn": "1",
    "verse": "7",
    "text_sa": "sākáṃ sajātáiḥ páyasā saháidhy úd ubjaināṃ mahaté vīryā̀ya | ūrdhvó nā́kasyā́dhi roha viṣṭápaṃ svargó loká íti yáṃ vádanti ||7||"
  },
  {
    "book": "11",
    "hymn": "1",
    "verse": "8",
    "text_sa": "iyáṃ mahī́ práti gr̥hṇātu cárma pr̥thivī́ devī́ sumanasyámānā | átha gachema sukr̥tásya lokám ||8||"
  },
  {
    "book": "11",
    "hymn": "1",
    "verse": "9",
    "text_sa": "etáu grā́vāṇau sayújā yuṅdhi cármaṇi nírbindhy aṃśū́n yájamānāya sādhú | avaghnatī́ ní jahi yá imā́ṃ pr̥tanyáva ūrdhváṃ prajā́m udbháranty úd ūha ||9||"
  },
  {
    "book": "11",
    "hymn": "1",
    "verse": "10",
    "text_sa": "gr̥hāṇá grā́vāṇau sakŕ̥tau vīra hásta ā́ te devā́ yajñíyā yajñám aguḥ | tráyo várā yatamā́ṃs tváṃ vr̥ṇīṣé tā́s te sámr̥ddhīr ihá rādhayāmi ||10|| {1}"
  },
  {
    "book": "11",
    "hymn": "1",
    "verse": "11",
    "text_sa": "iyáṃ te dhītír idám u te janítraṃ gr̥hṇā́tu tvā́m áditiḥ śū́raputrā | párā punīhi yá imā́ṃ pr̥tanyávo 'syái rayíṃ sárvavīraṃ ní yacha ||11||"
  },
  {
    "book": "11",
    "hymn": "1",
    "verse": "12",
    "text_sa": "upaśvasé druváye sīdatā yūyáṃ ví vicyadhvaṃ yajñiyāsas túṣaiḥ | śriyā́ samānā́n áti sárvānt syāmādhaspadáṃ dviṣatás pādayāmi ||12||"
  },
  {
    "book": "11",
    "hymn": "1",
    "verse": "13",
    "text_sa": "párehi nāri púnar éhi kṣiprám apā́ṃ tvā goṣṭhó ádhy arukṣad bhárāya | tā́sāṃ gr̥hṇītād yatamā́ yajñíyā ásan vibhā́jya dhīrī́tarā jahītāt ||13||"
  },
  {
    "book": "11",
    "hymn": "1",
    "verse": "14",
    "text_sa": "émā́ agur yoṣítaḥ śúmbhamānā út tiṣṭha nāri tavásaṃ rabhasva | supátnī pátyā prajáyā prajā́vaty ā́ tvāgan yajñáḥ práti kumbháṃ gr̥bhāya ||14||"
  },
  {
    "book": "11",
    "hymn": "1",
    "verse": "15",
    "text_sa": "ūrjó bhāgó níhito yáḥ purā́ va ŕ̥ṣipraśiṣṭāpá ā́ bharaitā́ḥ | ayáṃ yajñó gātuvín nāthavít prajāvíd ugráḥ paśuvíd vīravíd vo astu ||15||"
  },
  {
    "book": "11",
    "hymn": "1",
    "verse": "16",
    "text_sa": "ágne carúr yajñíyas tvā́dhy arukṣac chúcis tápiṣṭhas tápasā tapainam | ārṣeyā́ daivā́ abhisaṃgátya bhāgám imáṃ tápiṣṭhā r̥túbhis tapantu ||16||"
  },
  {
    "book": "11",
    "hymn": "1",
    "verse": "17",
    "text_sa": "śuddhā́ḥ pūtā́ yoṣíto yajñíyā imā́ ā́paś carúm áva sarpantu śubhrā́ḥ | áduḥ prajā́ṃ bahulā́ṃ paśū́n naḥ paktáudanásya sukŕ̥tām etu lokám ||17||"
  },
  {
    "book": "11",
    "hymn": "1",
    "verse": "18",
    "text_sa": "bráhmaṇā śuddhā́ utá pūtā́ ghr̥téna sómasyāṃśávas taṇḍulā́ yajñíyā imé | apáḥ prá viśata práti gr̥hṇātu vaś carúr imáṃ paktvā́ sukŕ̥tām eta lokám ||18||"
  },
  {
    "book": "11",
    "hymn": "1",
    "verse": "19",
    "text_sa": "urúḥ prathasva mahatā́ mahimnā́ sahásrapr̥ṣṭhaḥ sukr̥tásya loké | pitāmahā́ḥ pitáraḥ prajópajā́háṃ paktā́ pañcadaśás te asmi ||19||"
  },
  {
    "book": "11",
    "hymn": "1",
    "verse": "20",
    "text_sa": "sahásrapr̥ṣṭhaḥ śatádhāro ákṣito brahmaudanó devayā́naḥ svargáḥ | amū́ṃs ta ā́ dadhāmi prajáyā reṣayainān balihārā́ya mr̥ḍatān máhyam evá ||20|| {2}"
  },
  {
    "book": "11",
    "hymn": "1",
    "verse": "21",
    "text_sa": "udéhi védiṃ prajáyā vardhayaināṃ nudásva rákṣaḥ prataráṃ dhehy enām | śriyā́ samānā́n áti sárvānt syāmādhaspadáṃ dviṣatás pādayāmi ||21||"
  },
  {
    "book": "11",
    "hymn": "1",
    "verse": "22",
    "text_sa": "abhyā́vartasva paśúbhiḥ saháināṃ pratyáṅṅ enāṃ devátābhiḥ saháidhi | mā́ tvā prā́pac chapátho mā́bhicāráḥ své kṣétre anamīvā́ ví rāja ||22||"
  },
  {
    "book": "11",
    "hymn": "1",
    "verse": "23",
    "text_sa": "r̥téna taṣṭā́ mánasā hitáiṣā́ brahmaudanásya víhitā védir ágre | aṃsadhrī́ṃ śuddhā́m úpa dhehi nāri tátraudanáṃ sādaya daivā́nām ||23||"
  },
  {
    "book": "11",
    "hymn": "1",
    "verse": "24",
    "text_sa": "áditer hástāṃ srúcam etā́ṃ dvitī́yāṃ saptar̥ṣáyo bhūtakŕ̥to yā́m ákr̥ṇvan | sā́ gā́trāṇi vidúṣy odanásya dárvir védyām ádhy enaṃ cinotu ||24||"
  },
  {
    "book": "11",
    "hymn": "1",
    "verse": "25",
    "text_sa": "śr̥táṃ tvā havyám úpa sīdantu daivā́ niḥsŕ̥pyāgnéḥ púnar enān prá sīda | sómena pūtó jaṭháre sīda brahmáṇām ārṣeyā́s te mā́ riṣan prāśitā́raḥ ||25||"
  },
  {
    "book": "11",
    "hymn": "1",
    "verse": "26",
    "text_sa": "sóma rājant saṃjñā́nam ā́ vapaibhyaḥ súbrāhmaṇā yatamé tvopasī́dān | ŕ̥ṣīn ārṣeyā́ṃs tápasó 'dhi jātā́n brahmaudané suhávā johavīmi ||26||"
  },
  {
    "book": "11",
    "hymn": "1",
    "verse": "27",
    "text_sa": "śuddhā́ḥ pūtā́ yoṣíto yajñíyā imā́ brahmáṇāṃ hásteṣu prapr̥thák sādayāmi | yátkāma idám abhiṣiñcā́mi vo 'hám índro marútvānt sá dadād idáṃ me ||27||"
  },
  {
    "book": "11",
    "hymn": "1",
    "verse": "28",
    "text_sa": "idáṃ me jyótir amŕ̥taṃ híraṇyaṃ pakváṃ kṣétrāt kāmadúghā ma eṣā́ | idáṃ dhánaṃ ní dadhe brāhmaṇéṣu kr̥ṇvé pánthāṃ pitŕ̥ṣu yáḥ svargáḥ ||28||"
  },
  {
    "book": "11",
    "hymn": "1",
    "verse": "29",
    "text_sa": "agnáu túṣān ā́ vapa jātávedasi paráḥ kambū́kām̐ ápa mr̥ḍḍhi dūrám | etáṃ śuśruma gr̥harājásya bhāgám átho vidma nírr̥ter bhāgadhéyam ||29||"
  },
  {
    "book": "11",
    "hymn": "1",
    "verse": "30",
    "text_sa": "śrā́myataḥ pácato viddhi sunvatáḥ pánthāṃ svargám ádhi rohayainam | yéna róhāt páram āpádya yád váya uttamáṃ nā́kaṃ paramáṃ vyòma ||30|| {3}"
  },
  {
    "book": "11",
    "hymn": "1",
    "verse": "31",
    "text_sa": "babhrér adhvaryo múkham etád ví mr̥ḍḍhy ā́jyāya lokáṃ kr̥ṇuhi pravidvā́n | ghr̥téna gā́trā́nu sárvā ví mr̥ḍḍhi kr̥ṇvé pánthāṃ pitŕ̥ṣu yáḥ svargáḥ ||31||"
  },
  {
    "book": "11",
    "hymn": "1",
    "verse": "32",
    "text_sa": "bábhre rákṣaḥ samádam ā́ vapaibhyó 'brāhmaṇā yatamé tvopasī́dān | purīṣíṇaḥ práthamānāḥ purástād ārṣeyā́s te mā́ riṣan prāśitā́raḥ ||32||"
  },
  {
    "book": "11",
    "hymn": "1",
    "verse": "33",
    "text_sa": "ārṣeyéṣu ní dadha odana tvā nā́nārṣeyāṇām ápy asty átra | agnír me goptā́ marútaś ca sárve víśve devā́ abhí rakṣantu pakvám ||33||"
  },
  {
    "book": "11",
    "hymn": "1",
    "verse": "34",
    "text_sa": "yajñáṃ dúhānaṃ sádam ít prápīnaṃ púmāṃsaṃ dhenúṃ sádanaṃ rayīṇā́m | prajāmr̥tatvám utá dīrghám ā́yū rāyáś ca póṣair úpa tvā sadema ||34||"
  },
  {
    "book": "11",
    "hymn": "1",
    "verse": "35",
    "text_sa": "vr̥ṣabhò 'si svargá ŕ̥ṣīn ārṣeyā́n gacha | sukŕ̥tāṃ loké sīda tátra nau saṃskr̥tám ||35||"
  },
  {
    "book": "11",
    "hymn": "1",
    "verse": "36",
    "text_sa": "samā́cinuṣvānusaṃpráyāhy ágne patháḥ kalpaya devayā́nān | etáiḥ sukr̥táir ánu gachema yajñáṃ nā́ke tíṣṭhantam ádhi saptáraśmau ||36||"
  },
  {
    "book": "11",
    "hymn": "1",
    "verse": "37",
    "text_sa": "yéna devā́ jyótiṣā dyā́m udā́yan brahmaudanáṃ paktvā́ sukr̥tásya lokám | téna geṣma sukr̥tásya lokáṃ svàr āróhanto abhí nā́kam uttamám ||37|| {4}"
  },
  {
    "book": "11",
    "hymn": "2",
    "verse": "1",
    "text_sa": "bhávāśarvau mr̥ḍátaṃ mā́bhí yātaṃ bhū́tapatī páśupatī námo vām | prátihitām ā́yatāṃ mā́ ví srāṣṭaṃ mā́ no hiṃsiṣṭaṃ dvipádo mā́ cátuṣpadaḥ ||1||"
  },
  {
    "book": "11",
    "hymn": "2",
    "verse": "2",
    "text_sa": "śúne kroṣṭré mā́ śárīrāṇi kártam alíklavebhyo gŕ̥dhrebhyo yé ca kr̥ṣṇā́ aviṣyávaḥ | mákṣikās te paśupate váyāṃsi te vighasé mā́ vidanta ||2||"
  },
  {
    "book": "11",
    "hymn": "2",
    "verse": "3",
    "text_sa": "krándāya te prāṇā́ya yā́ś ca te bhava rópayaḥ | námas te rudra kr̥ṇmaḥ sahasrākṣā́yāmartya ||3||"
  },
  {
    "book": "11",
    "hymn": "2",
    "verse": "4",
    "text_sa": "purástāt te námaḥ kr̥ṇma uttarā́d adharā́d utá | abhīvargā́d divás páry antárikṣāya te námaḥ ||4||"
  },
  {
    "book": "11",
    "hymn": "2",
    "verse": "5",
    "text_sa": "múkhāya te paśupate yā́ni cákṣūṃṣi te bhava | tvacé rūpā́ya saṃdŕ̥śe pratīcī́nāya te námaḥ ||5||"
  },
  {
    "book": "11",
    "hymn": "2",
    "verse": "6",
    "text_sa": "áṅgebhyas ta udárāya jihvā́yā āsyā̀ya te | dadbhyó gandhā́ya te námaḥ ||6||"
  },
  {
    "book": "11",
    "hymn": "2",
    "verse": "7",
    "text_sa": "ástrā nī́laśikhaṇḍena sahasrākṣéṇa vājínā | rudréṇārdhakaghātínā téna mā́ sám arāmahi ||7||"
  },
  {
    "book": "11",
    "hymn": "2",
    "verse": "8",
    "text_sa": "sá no bhaváḥ pári vr̥ṇaktu viśváta ā́pa ivāgníḥ pári vr̥ṇaktu no bhaváḥ | mā́ no 'bhí māṃsta námo astv asmai ||8||"
  },
  {
    "book": "11",
    "hymn": "2",
    "verse": "9",
    "text_sa": "catúr námo aṣṭakŕ̥tvo bhavā́ya dáśa kŕ̥tvaḥ paśupate námas te | távemé páñca paśávo víbhaktā gā́vo áśvāḥ púruṣā ajāváyaḥ ||9||"
  },
  {
    "book": "11",
    "hymn": "2",
    "verse": "10",
    "text_sa": "táva cátasraḥ pradíśas táva dyáus táva pr̥thivī́ távedám ugrorv àntárikṣam | távedáṃ sárvam ātmanvád yát prāṇát pr̥thivī́m ánu ||10|| {5}"
  },
  {
    "book": "11",
    "hymn": "2",
    "verse": "11",
    "text_sa": "urúḥ kóśo vasudhā́nas távāyáṃ yásminn imā́ víśvā bhúvanāny antáḥ | sá no mr̥ḍa paśupate námas te paráḥ kroṣṭā́ro abhibhā́ḥ śvā́naḥ paró yantv agharúdo vikeśyàḥ ||11||"
  },
  {
    "book": "11",
    "hymn": "2",
    "verse": "12",
    "text_sa": "dhánur bibharṣi háritaṃ hiraṇyáyaṃ sahasraghníṃ śatávadhaṃ śikhaṇḍin | rudrásyéṣuś carati devahetís tásyai námo yatamásyāṃ diśī̀táḥ ||12||"
  },
  {
    "book": "11",
    "hymn": "2",
    "verse": "13",
    "text_sa": "yò 'bhíyāto niláyate tvā́ṃ rudra nicíkīrṣati | paścā́d anupráyuṅkṣe táṃ viddhásya padanī́r iva ||13||"
  },
  {
    "book": "11",
    "hymn": "2",
    "verse": "14",
    "text_sa": "bhavārudráu sayújā saṃvidānā́v ubhā́v ugráu carato vīryā̀ya | tā́bhyāṃ námo yatamásyāṃ diśī̀táḥ ||14||"
  },
  {
    "book": "11",
    "hymn": "2",
    "verse": "15",
    "text_sa": "námas te astv āyaté námo astu parāyaté | námas te rudra tíṣṭhata ā́sīnāyotá te námaḥ ||15||"
  },
  {
    "book": "11",
    "hymn": "2",
    "verse": "16",
    "text_sa": "námaḥ sāyáṃ námaḥ prātár námo rā́tryā námo dívā | bhavā́ya ca śarvā́ya cobhā́bhyām akaraṃ námaḥ ||16||"
  },
  {
    "book": "11",
    "hymn": "2",
    "verse": "17",
    "text_sa": "sahasrākṣám atipaśyáṃ purástād rudrám ásyantaṃ bahudhā́ vipaścítam | mópārāma jihváyéyamānam ||17||"
  },
  {
    "book": "11",
    "hymn": "2",
    "verse": "18",
    "text_sa": "śyāvā́śvaṃ kr̥ṣṇám ásitaṃ mr̥ṇántaṃ bhīmáṃ ráthaṃ keśínaḥ pādáyantam | pū́rve prátīmo námo astv asmai ||18||"
  },
  {
    "book": "11",
    "hymn": "2",
    "verse": "19",
    "text_sa": "mā́ no 'bhí srā matyàṃ devahetíṃ mā́ naḥ krudhaḥ paśupate námas te | anyátrāsmád divyā́ṃ śā́khāṃ ví dhūnu ||19||"
  },
  {
    "book": "11",
    "hymn": "2",
    "verse": "20",
    "text_sa": "mā́ no hiṃsīr ádhi no brūhi pári ṇo vr̥ṅdhi mā́ krudhaḥ | mā́ tváyā sám arāmahi ||20|| {6}"
  },
  {
    "book": "11",
    "hymn": "2",
    "verse": "21",
    "text_sa": "mā́ no góṣu púruṣeṣu mā́ gr̥dho no ajāvíṣu | anyátrogra ví vartaya píyārūṇāṃ prajā́ṃ jahi ||21||"
  },
  {
    "book": "11",
    "hymn": "2",
    "verse": "22",
    "text_sa": "yásya takmā́ kā́sikā hetír ékam áśvasyeva vŕ̥ṣaṇaḥ kránda éti | abhipūrváṃ nirṇáyate námo astv asmai ||22||"
  },
  {
    "book": "11",
    "hymn": "2",
    "verse": "23",
    "text_sa": "yò 'ntárikṣe tíṣṭhati víṣṭabhitó 'yajvanaḥ pramr̥ṇán devapīyū́n | tásmai námo daśábhiḥ śákvarībhiḥ ||23||"
  },
  {
    "book": "11",
    "hymn": "2",
    "verse": "24",
    "text_sa": "túbhyam āraṇyā́ḥ paśávo mr̥gā́ váne hitā́ haṃsā́ḥ suparṇā́ḥ śakunā́ váyāṃsi | táva yakṣáṃ paśupate apsv àntás túbhyaṃ kṣaranti divyā́ ā́po vr̥dhé ||24||"
  },
  {
    "book": "11",
    "hymn": "2",
    "verse": "25",
    "text_sa": "śiṃśumā́rā ajagarā́ḥ purīkáyā jaṣā́ mátsyā rajasā́ yébhyo ásyasi | ná te dūráṃ ná pariṣṭhā́sti te bhava sadyáḥ sárvāṃ pári paśyasi bhū́miṃ pū́rvasmād dhaṃsy úttarasmint samudré ||25||"
  },
  {
    "book": "11",
    "hymn": "2",
    "verse": "26",
    "text_sa": "mā́ no rudra takmánā mā́ viṣéṇa mā́ naḥ sáṃ srā divyénāgnínā | anyátrāsmád vidyútaṃ pātayaitā́m ||26||"
  },
  {
    "book": "11",
    "hymn": "2",
    "verse": "27",
    "text_sa": "bhavó divó bhavá īśe pr̥thivyā́ bhavá ā́ papra urv àntárikṣam | tásyai námo yatamásyāṃ diśī̀táḥ ||27||"
  },
  {
    "book": "11",
    "hymn": "2",
    "verse": "28",
    "text_sa": "bháva rājan yájamānāya mr̥ḍa paśūnā́ṃ hí paśupátir babhū́tha | yáḥ śraddádhāti sánti devā́ íti cátuṣpade dvipáde 'sya mr̥ḍa ||28||"
  },
  {
    "book": "11",
    "hymn": "2",
    "verse": "29",
    "text_sa": "mā́ no mahā́ntam utá mā́ no arbhakáṃ mā́ no váhantam utá mā́ no vakṣyatáḥ | mā́ no hiṃsīḥ pitáraṃ mātáraṃ ca svā́ṃ tanvàṃ rudra mā́ rīriṣo naḥ ||29||"
  },
  {
    "book": "11",
    "hymn": "2",
    "verse": "30",
    "text_sa": "rudrásyailabakārébhyo 'saṃsūktagilébhyaḥ | idáṃ mahā́syebhyaḥ śvábhyo akaraṃ námaḥ ||30||"
  },
  {
    "book": "11",
    "hymn": "2",
    "verse": "31",
    "text_sa": "námas te ghoṣíṇībhyo námas te keśínībhyaḥ | námo námaskr̥tābhyo námaḥ saṃbhuñjatī́bhyaḥ | námas te deva sénābhyaḥ svastí no ábhayaṃ ca naḥ ||31|| {7}"
  },
  {
    "book": "11",
    "hymn": "3",
    "verse": "1",
    "text_sa": "tásyaudanásya bŕ̥haspátiḥ śíro bráhma múkham ||1||"
  },
  {
    "book": "11",
    "hymn": "3",
    "verse": "2",
    "text_sa": "dyā́vāpr̥thivī́ śrótre sūryācandramásāv ákṣiṇī saptar̥ṣáyaḥ prāṇāpānā́ḥ ||2||"
  },
  {
    "book": "11",
    "hymn": "3",
    "verse": "3",
    "text_sa": "cákṣur músalaṃ kā́ma ulū́khalam ||3||"
  },
  {
    "book": "11",
    "hymn": "3",
    "verse": "4",
    "text_sa": "dítiḥ śū́rpam áditiḥ śūrpagrāhī́ vā́tó 'pāvinak ||4||"
  },
  {
    "book": "11",
    "hymn": "3",
    "verse": "5",
    "text_sa": "áśvāḥ káṇā gā́vas taṇḍulā́ maśákās túṣāḥ ||5||"
  },
  {
    "book": "11",
    "hymn": "3",
    "verse": "6",
    "text_sa": "kábru phalīkáraṇāḥ śáro 'bhrám ||6||"
  },
  {
    "book": "11",
    "hymn": "3",
    "verse": "7",
    "text_sa": "śyāmám áyo 'sya māṃsā́ni lóhitam asya lóhitam ||7||"
  },
  {
    "book": "11",
    "hymn": "3",
    "verse": "8",
    "text_sa": "trápu bhásma háritaṃ várṇaḥ púṣkaram asya gandháḥ ||8||"
  },
  {
    "book": "11",
    "hymn": "3",
    "verse": "9",
    "text_sa": "khálaḥ pā́traṃ sphyā́v áṃsāv īṣé anūkyè ||9||"
  },
  {
    "book": "11",
    "hymn": "3",
    "verse": "10",
    "text_sa": "āntrā́ṇi jatrávo gúdā varatrā́ḥ ||10||"
  },
  {
    "book": "11",
    "hymn": "3",
    "verse": "11",
    "text_sa": "iyám evá pr̥thivī́ kumbhī́ bhavati rā́dhyamānasyaudanásya dyáur apidhā́nam ||11||"
  },
  {
    "book": "11",
    "hymn": "3",
    "verse": "12",
    "text_sa": "sī́tāḥ párśavaḥ síkatā ū́badhyam ||12||"
  },
  {
    "book": "11",
    "hymn": "3",
    "verse": "13",
    "text_sa": "r̥táṃ hastāvanéjanaṃ kulyòpasécanam ||13||"
  },
  {
    "book": "11",
    "hymn": "3",
    "verse": "14",
    "text_sa": "r̥cā́ kumbhy ádhihitā́rtvijyena préṣitā ||14||"
  },
  {
    "book": "11",
    "hymn": "3",
    "verse": "15",
    "text_sa": "bráhmaṇā párigr̥hītā sā́mnā páryūḍhā ||15||"
  },
  {
    "book": "11",
    "hymn": "3",
    "verse": "16",
    "text_sa": "br̥hád āyávanaṃ rathantaráṃ dárviḥ ||16||"
  },
  {
    "book": "11",
    "hymn": "3",
    "verse": "17",
    "text_sa": "r̥távaḥ paktā́ra ārtavā́ḥ sám indhate ||17||"
  },
  {
    "book": "11",
    "hymn": "3",
    "verse": "18",
    "text_sa": "carúṃ páñcabilam ukháṃ gharmò 'bhī̀ndhe ||18|| [note CORRIGENDA ed. ŚPP]"
  },
  {
    "book": "11",
    "hymn": "3",
    "verse": "19",
    "text_sa": "odanéna yajñavataḥ sárve lokā́ḥ samāpyā̀ḥ ||19||"
  },
  {
    "book": "11",
    "hymn": "3",
    "verse": "20",
    "text_sa": "yásmint samudró dyáur bhū́mis tráyo 'varaparáṃ śritā́ḥ ||20||"
  },
  {
    "book": "11",
    "hymn": "3",
    "verse": "21",
    "text_sa": "yásya devā́ ákalpantócchiṣṭe ṣáḍ aśītáyaḥ ||21||"
  },
  {
    "book": "11",
    "hymn": "3",
    "verse": "22",
    "text_sa": "táṃ tvaudanásya pr̥chāmi yó asya mahimā́ mahā́n ||22||"
  },
  {
    "book": "11",
    "hymn": "3",
    "verse": "23",
    "text_sa": "sá yá odanásya mahimā́naṃ vidyā́t ||23||"
  },
  {
    "book": "11",
    "hymn": "3",
    "verse": "24",
    "text_sa": "nā́lpa íti brūyān nā́nupasecaná íti nédáṃ ca kíṃ céti ||24||"
  },
  {
    "book": "11",
    "hymn": "3",
    "verse": "25",
    "text_sa": "yā́vad dātā́bhimanasyéta tán nā́ti vadet ||25||"
  },
  {
    "book": "11",
    "hymn": "3",
    "verse": "26",
    "text_sa": "brahmavādíno vadanti párāñcam odanáṃ prā́śī3ḥ pratyáñcā3m íti ||26||"
  },
  {
    "book": "11",
    "hymn": "3",
    "verse": "27",
    "text_sa": "tvám odanáṃ prā́śī3s tvā́m odanā́3 íti ||27||"
  },
  {
    "book": "11",
    "hymn": "3",
    "verse": "28",
    "text_sa": "párāñcaṃ cainaṃ prā́śīḥ prāṇā́s tvā hāsyantī́ty enam āha ||28||"
  },
  {
    "book": "11",
    "hymn": "3",
    "verse": "29",
    "text_sa": "pratyáñcaṃ cainaṃ prā́śīr apānā́s tvā hāsyantī́ty enam āha ||29||"
  },
  {
    "book": "11",
    "hymn": "3",
    "verse": "30",
    "text_sa": "náivā́hám odanáṃ ná mā́m odanáḥ ||30||"
  },
  {
    "book": "11",
    "hymn": "3",
    "verse": "31",
    "text_sa": "odaná eváudanáṃ prā́śīt ||31|| {8}"
  },
  {
    "book": "12",
    "hymn": "1",
    "verse": "1",
    "text_sa": "satyáṃ br̥hád r̥tám ugráṃ dīkṣā́ tápo bráhma yajñáḥ pr̥thivī́ṃ dhārayanti | sā́ no bhūtásya bhávyasya pátny urúṃ lokáṃ pr̥thivī́ naḥ kr̥ṇotu ||1||"
  },
  {
    "book": "12",
    "hymn": "1",
    "verse": "2",
    "text_sa": "asaṃbādháṃ madhyató mānavā́nāṃ yásyā udvátaḥ pravátaḥ samáṃ bahú | nā́nāvīryā óṣadhīr yā́ bíbharti pr̥thivī́ naḥ prathatāṃ rā́dhyatāṃ naḥ ||2||"
  },
  {
    "book": "12",
    "hymn": "1",
    "verse": "3",
    "text_sa": "yásyāṃ samudrá utá síndhur ā́po yásyām ánnaṃ kr̥ṣṭáyaḥ saṃbabhūvúḥ | yásyām idáṃ jínvati prāṇád éjat sā́ no bhū́miḥ pūrvapéye dadhātu ||3||"
  },
  {
    "book": "12",
    "hymn": "1",
    "verse": "4",
    "text_sa": "yásyāś cátasraḥ pradíśaḥ pr̥thivyā́ yásyām ánnam kr̥ṣṭáyaḥ saṃbabhūvúḥ | yā́ bíbharti bahudhā́ prāṇád éjat sā́ no bhū́mir góṣv ápy ánne dadhātu ||4||"
  },
  {
    "book": "12",
    "hymn": "1",
    "verse": "5",
    "text_sa": "yásyāṃ pū́rve pūrvajanā́ vicakriré yásyāṃ devā́ ásurān abhyávartayan | gávām áśvānāṃ váyasaś ca viṣṭhā́ bhágaṃ várcaḥ pr̥thivī́ no dadhātu ||5||"
  },
  {
    "book": "12",
    "hymn": "1",
    "verse": "6",
    "text_sa": "viśvaṃbharā́ vasudhā́nī pratiṣṭhā́ híraṇyavakṣā jágato nivéśanī | vaiśvānaráṃ bíbhratī bhū́mir agním índrar̥ṣabhā dráviṇe no dadhātu ||6||"
  },
  {
    "book": "12",
    "hymn": "1",
    "verse": "7",
    "text_sa": "yā́ṃ rákṣanty asvapnā́ viśvadā́nīṃ devā́ bhū́miṃ pr̥thivī́m ápramādam | sā́ no mádhu priyáṃ duhām átho ukṣatu várcasā ||7||"
  },
  {
    "book": "12",
    "hymn": "1",
    "verse": "8",
    "text_sa": "yā́rṇavé 'dhi salilám ágra ā́sīt yā́ṃ māyā́bhir anvácaran manīṣíṇaḥ | yásyā hŕ̥dayaṃ paramé vyòmant satyénā́vr̥tam amŕ̥taṃ pr̥thivyā́ḥ | sā́ no bhū́mis tvíṣiṃ bálaṃ rāṣṭré dadhātūttamé ||8||"
  },
  {
    "book": "12",
    "hymn": "1",
    "verse": "9",
    "text_sa": "yásyām ā́paḥ paricarā́ḥ samānī́r ahorātré ápramādaṃ kṣáranti | sā́ no bhū́mir bhū́ridhārā páyo duhām átho ukṣatu várcasā ||9||"
  },
  {
    "book": "12",
    "hymn": "1",
    "verse": "10",
    "text_sa": "yā́m aśvínāv ámimātāṃ víṣṇur yásyāṃ vicakramé | índro yā́ṃ cakrá ātmáne 'namitrā́ṃ śácīpátiḥ | sā́ no bhū́mir ví sr̥jatāṃ mātā́ putrā́ya me páyaḥ ||10|| {1}"
  },
  {
    "book": "12",
    "hymn": "1",
    "verse": "11",
    "text_sa": "giráyas te párvatā himávantó 'raṇyaṃ te pr̥thivi syonám astu | babhrúṃ kr̥ṣṇā́ṃ róhiṇīṃ viśvárūpāṃ dhruvā́ṃ bhū́miṃ pr̥thivī́m índraguptām | ájītó 'hato ákṣató 'dhy aṣṭhām pr̥thivī́m áham ||11||"
  },
  {
    "book": "12",
    "hymn": "1",
    "verse": "12",
    "text_sa": "yát te mádhyaṃ pr̥thivi yác ca nábhyaṃ yā́s ta ū́rjas tanvàḥ saṃbabhūvúḥ | tā́su no dhehy abhí naḥ pavasva mātā́ bhū́miḥ putró aháṃ pr̥thivyā́ḥ parjányaḥ pitā́ sá u naḥ pipartu ||12||"
  },
  {
    "book": "12",
    "hymn": "1",
    "verse": "13",
    "text_sa": "yásyāṃ védiṃ parigr̥hṇánti bhū́myāṃ yásyāṃ yajñáṃ tanváte viśvákarmāṇaḥ | yásyāṃ mīyánte sváravaḥ pr̥thivyā́m ūrdhvā́ḥ śukrā́ ā́hutyāḥ purástāt | sā́ no bhū́mir vardhayad várdhamānā ||13||"
  },
  {
    "book": "12",
    "hymn": "1",
    "verse": "14",
    "text_sa": "yó no dvéṣat pr̥thivi yáḥ pr̥tanyā́d yó 'bhidā́sān mánasā yó vadhéna | táṃ no bhūme randhaya pūrvakr̥tvari ||14||"
  },
  {
    "book": "12",
    "hymn": "1",
    "verse": "15",
    "text_sa": "tváj jātā́s tváyi caranti mártyās tváṃ bibharṣi dvipádas tváṃ cátuṣpadaḥ | távemé pr̥thivi páñca mānavā́ yébhyo jyótir amŕ̥taṃ mártyebhya udyánt sū́ryo raśmíbhir ātanóti ||15||"
  },
  {
    "book": "12",
    "hymn": "1",
    "verse": "16",
    "text_sa": "tā́ naḥ prajā́ḥ sáṃ duhratāṃ samagrā́ vācó mádhu pr̥thivi dhehi máhyam ||16||"
  },
  {
    "book": "12",
    "hymn": "1",
    "verse": "17",
    "text_sa": "viśvasvàṃ mātáram óṣadhīnāṃ dhruvā́ṃ bhū́miṃ pr̥thivī́ṃ dhármaṇā dhr̥tā́m | śivā́ṃ syonā́m ánu carema viśváhā ||17||"
  },
  {
    "book": "12",
    "hymn": "1",
    "verse": "18",
    "text_sa": "mahát sadhásthaṃ mahatī́ babhū́vitha mahā́n véga ejáthur vepáthuṣ ṭe | mahā́ṃs tvéndro rakṣaty ápramādam | sā́ no bhūme prá rocaya híraṇyasyeva saṃdŕ̥śi mā́ no dvikṣata káś caná ||18||"
  },
  {
    "book": "12",
    "hymn": "1",
    "verse": "19",
    "text_sa": "agnír bhū́myām óṣadhīṣv agním ā́po bibhraty agnír áśmasu | agnír antáḥ púruṣeṣu góṣv áśveṣv agnáyaḥ ||19||"
  },
  {
    "book": "12",
    "hymn": "1",
    "verse": "20",
    "text_sa": "agnír divá ā́ tapaty agnér devásyorv àntárikṣam | agníṃ mártāsa indhate havyavā́haṃ ghr̥tapríyam ||20|| {2}"
  },
  {
    "book": "12",
    "hymn": "1",
    "verse": "21",
    "text_sa": "agnívāsāḥ pr̥thivy àsitajñū́s tvíṣīmantaṃ sáṃśitaṃ mā kr̥ṇotu ||21||"
  },
  {
    "book": "12",
    "hymn": "1",
    "verse": "22",
    "text_sa": "bhū́myāṃ devébhyo dadati yajñáṃ havyám áraṃkr̥tam | bhū́myāṃ manuṣyā̀ jīvanti svadháyā́nnena mártyāḥ | sā́ no bhū́miḥ prāṇám ā́yur dadhātu jarádaṣṭiṃ mā pr̥thivī́ kr̥ṇotu ||22||"
  },
  {
    "book": "12",
    "hymn": "1",
    "verse": "23",
    "text_sa": "yás te gandháḥ pr̥thivi saṃbabhū́va yáṃ bíbhraty óṣadhayo yám ā́paḥ | yáṃ gandharvā́ apsarásaś ca bhejiré téna mā surabhíṃ kr̥ṇu mā́ no dvikṣata káś caná ||23||"
  },
  {
    "book": "12",
    "hymn": "1",
    "verse": "24",
    "text_sa": "yás te gandháḥ púṣkaram āvivéśa yáṃ saṃjabhrúḥ sūryā́yā vivāhé | ámartyāḥ pr̥thivi gandhám ágre téna mā́ surabhíṃ kr̥ṇu mā́ no dvikṣata káś caná ||24||"
  },
  {
    "book": "12",
    "hymn": "1",
    "verse": "25",
    "text_sa": "yás te gandháḥ púruṣeṣu strīṣú puṃsú bhágo rúciḥ | yó áśveṣu vīréṣu yó mr̥géṣūtá hastíṣu | kanyā̀yāṃ várco yád bhūme ténāsmā́m̐ ápi sáṃ sr̥ja mā́ no dvikṣata káś caná ||25||"
  },
  {
    "book": "12",
    "hymn": "1",
    "verse": "26",
    "text_sa": "śilā́ bhū́mir áśmā pāṃsúḥ sā́ bhū́miḥ sáṃdhr̥tā dhr̥tā́ | tásyai híraṇyavakṣase pr̥thivyā́ akaraṃ námaḥ ||26||"
  },
  {
    "book": "12",
    "hymn": "1",
    "verse": "27",
    "text_sa": "yásyāṃ vr̥kṣā́ vānaspatyā́ dhruvā́s tíṣṭhanti viśváhā | pr̥thivī́ṃ viśvádhāyasaṃ dhr̥tā́m achā́vadāmasi ||27||"
  },
  {
    "book": "12",
    "hymn": "1",
    "verse": "28",
    "text_sa": "udī́rāṇā utā́sīnās tíṣṭhantaḥ prakrā́mantaḥ | padbhyā́ṃ dakṣiṇasavyā́bhyāṃ mā́ vyathiṣmahi bhū́myām ||28||"
  },
  {
    "book": "12",
    "hymn": "1",
    "verse": "29",
    "text_sa": "vimŕ̥gvarīṃ pr̥thivī́m ā́ vadāmi kṣamā́ṃ bhū́miṃ bráhmaṇā vāvr̥dhānā́m | ū́rjaṃ puṣṭáṃ bíbhratīm annabhāgáṃ ghr̥táṃ tvābhi ní ṣīdema bhūme ||29||"
  },
  {
    "book": "12",
    "hymn": "1",
    "verse": "30",
    "text_sa": "śuddhā́ na ā́pas tanvè kṣarantu yó naḥ sédur ápriye táṃ ní dadhmaḥ | pavítreṇa pr̥thivi mót punāmi ||30|| {3}"
  },
  {
    "book": "12",
    "hymn": "1",
    "verse": "31",
    "text_sa": "yā́s te prā́cīḥ pradíśo yā́ údīcīr yā́s te bhūme adharā́d yā́ś ca paścā́t | syonā́s tā́ máhyaṃ cárate bhavantu mā́ ní paptaṃ bhúvane śiśriyāṇáḥ ||31||"
  },
  {
    "book": "12",
    "hymn": "1",
    "verse": "32",
    "text_sa": "mā́ naḥ paścā́n mā́ purástān nudiṣṭhā móttarā́d adharā́d utá | svastí bhūme no bhava mā́ vidan paripanthíno várīyo yāvayā vadhám ||32||"
  },
  {
    "book": "12",
    "hymn": "1",
    "verse": "33",
    "text_sa": "yā́vat te 'bhí vipáśyāmi bhū́me sū́ryeṇa medínā | tā́van me cákṣur mā́ meṣṭóttarāmuttarāṃ sámām ||33||"
  },
  {
    "book": "12",
    "hymn": "1",
    "verse": "34",
    "text_sa": "yác cháyānaḥ paryā́varte dákṣiṇaṃ sakhyám abhí bhūme pārśvám uttānā́s tvā pratī́cīṃ yát pr̥ṣṭī́bhir adhiśémahe | mā́ hiṃsīs tátra no bhūme sárvasya pratiśīvari ||34||"
  },
  {
    "book": "12",
    "hymn": "1",
    "verse": "35",
    "text_sa": "yát te bhūme vikhánāmi kṣipráṃ tád ápi rohatu | mā́ te márma vimr̥gvari mā́ te hŕ̥dayam arpipam ||35||"
  },
  {
    "book": "12",
    "hymn": "1",
    "verse": "36",
    "text_sa": "grīṣmás te bhūme varṣā́ṇi śarád dhemantáḥ śíśiro vasantáḥ | r̥távas te víhitā hāyanī́r ahorātré pr̥thivi no duhātām ||36||"
  },
  {
    "book": "12",
    "hymn": "1",
    "verse": "37",
    "text_sa": "yā́pa sarpáṃ vijámānā vimŕ̥gvarī yásyām ā́sann agnáyo yé apsv àntáḥ | párā dásyūn dádatī devapīyū́n índraṃ vr̥ṇānā́ pr̥thivī́ ná vr̥trám śakrā́ya dadhre vr̥ṣabhā́ya vŕ̥ṣṇe ||37||"
  },
  {
    "book": "12",
    "hymn": "1",
    "verse": "38",
    "text_sa": "yásyāṃ sadohavirdhāné yū́po yásyāṃ nimīyáte | brahmā́ṇo yásyām árcanty r̥gbhíḥ sā́mnā yajurvídaḥ yujyánte yásyām r̥tvíjaḥ sómam índrāya pā́tave ||38||"
  },
  {
    "book": "12",
    "hymn": "1",
    "verse": "39",
    "text_sa": "yásyāṃ pū́rve bhūtakŕ̥ta ŕ̥ṣayo gā́ údānr̥cúḥ | saptá satréṇa vedháso yajñéna tápasā sahá ||39||"
  },
  {
    "book": "12",
    "hymn": "1",
    "verse": "40",
    "text_sa": "sā́ no bhū́mir ā́ diśatu yád dhánaṃ kāmáyāmahe | bhágo anupráyuṅktām índra etu purogaváḥ ||40|| {4}"
  },
  {
    "book": "12",
    "hymn": "1",
    "verse": "41",
    "text_sa": "yásyāṃ gā́yanti nŕ̥tyanti bhū́myāṃ mártyā vyàilabāḥ | yudhyánte yásyām ākrandó yásyām vádati dundubhíḥ | sā́ no bhū́miḥ prá ṇudatāṃ sapátnān asapatnáṃ mā pr̥thivī́ kr̥ṇotu ||41||"
  },
  {
    "book": "12",
    "hymn": "1",
    "verse": "42",
    "text_sa": "yásyām ánnaṃ vrīhiyaváu yásyā imā́ḥ páñca kr̥ṣṭáyaḥ | bhū́myai parjányapatnyai námo 'stu varṣámedase ||42||"
  },
  {
    "book": "12",
    "hymn": "1",
    "verse": "43",
    "text_sa": "yásyāḥ púro devákr̥tāḥ kṣétre yásyā vikurváte | prajā́patiḥ pr̥thivī́ṃ viśvágarbhām ā́śāmāśāṃ ráṇyāṃ naḥ kr̥ṇotu ||43||"
  },
  {
    "book": "12",
    "hymn": "1",
    "verse": "44",
    "text_sa": "nidhíṃ bíbhratī bahudhā́ gúhā vásu maṇíṃ híraṇyaṃ pr̥thivī́ dadātu me | vásūni no vasudā́ rā́samānā devī́ dadhātu sumanasyámānā ||44||"
  },
  {
    "book": "12",
    "hymn": "1",
    "verse": "45",
    "text_sa": "jánaṃ bíbhratī bahudhā́ vívācasaṃ nā́nādharmāṇaṃ pr̥thivī́ yathaukasám | sahásraṃ dhā́rā dráviṇasya me duhāṃ dhruvéva dhenúr ánapasphurantī ||45||"
  },
  {
    "book": "12",
    "hymn": "1",
    "verse": "46",
    "text_sa": "yás te sarpó vŕ̥ścikas tr̥ṣṭádaṃśmā hemantájabdho bhr̥maló gúhā śáye | krímir jínvat pr̥thivi yádyad éjati prāvŕ̥ṣi tán naḥ sárpan mópa sr̥pad yác chiváṃ téna no mr̥ḍa ||46||"
  },
  {
    "book": "12",
    "hymn": "1",
    "verse": "47",
    "text_sa": "yé te pánthāno bahávo janā́yanā ráthasya vártmā́nasaś ca yā́tave | yáiḥ saṃcáranty ubháye bhadrapāpā́s táṃ pánthānaṃ jayemānamitrám ataskaráṃ yác chiváṃ téna no mr̥ḍa ||47||"
  },
  {
    "book": "12",
    "hymn": "1",
    "verse": "48",
    "text_sa": "malváṃ bíbhratī gurubhŕ̥d bhadrapāpásya nidhánaṃ titikṣúḥ | varāhéṇa pr̥thivī́ saṃvidānā́ sūkarā́ya ví jihīte mr̥gā́ya ||48||"
  },
  {
    "book": "12",
    "hymn": "1",
    "verse": "49",
    "text_sa": "yé ta āraṇyā́ḥ paśávo mr̥gā́ váne hitā́ḥ siṃhā́ vyāghrā́ḥ puruṣā́daś cáranti | uláṃ vŕ̥kaṃ pr̥thivi duchúnām itá r̥kṣī́kāṃ rákṣo ápa bādhayāsmát ||49||"
  },
  {
    "book": "12",
    "hymn": "1",
    "verse": "50",
    "text_sa": "yé gandharvā́ apsaráso yé cārā́yāḥ kimīdínaḥ | piśācā́nt sárvā rákṣāṃsi tā́n asmád bhūme yāvaya ||50|| {5}"
  },
  {
    "book": "12",
    "hymn": "1",
    "verse": "51",
    "text_sa": "yā́ṃ dvipā́daḥ pakṣíṇaḥ saṃpátanti haṃsā́ḥ suparṇā́ḥ śakunā́ váyāṃsi | yásyāṃ vā́to mātaríśvéyate rájāṃsi kr̥ṇváṃś cyāváyaṃś ca vr̥kṣā́n | vā́tasya pravā́m upavā́m ánu vāty arcíḥ ||51||"
  },
  {
    "book": "12",
    "hymn": "1",
    "verse": "52",
    "text_sa": "yásyāṃ kr̥ṣṇám aruṇáṃ ca sáṃhite ahorātré víhite bhū́myām ádhi | varṣéṇa bhū́miḥ pr̥thivī́ vr̥tā́vr̥tā sā́ no dadhātu bhadráyā priyé dhā́manidhāmani ||52||"
  },
  {
    "book": "12",
    "hymn": "1",
    "verse": "53",
    "text_sa": "dyáuś ca ma idáṃ pr̥thivī́ cāntárikṣaṃ ca me vyácaḥ | agníḥ sū́rya ā́po medhā́ṃ víśve devā́ś ca sáṃ daduḥ ||53||"
  },
  {
    "book": "12",
    "hymn": "1",
    "verse": "54",
    "text_sa": "ahám asmi sáhamāna úttaro nā́ma bhū́myām | abhīṣā́ḍ asmi viśvāṣā́ḍ ā́śāmāśāṃ viṣāsahíḥ ||54||"
  },
  {
    "book": "12",
    "hymn": "1",
    "verse": "55",
    "text_sa": "adó yád devi práthamānā purástād deváir uktā́ vyásarpo mahitvám | ā́ tvā subhūtám aviśat tadā́nīm ákalpayathāḥ pradíśaś cátasraḥ ||55||"
  },
  {
    "book": "12",
    "hymn": "1",
    "verse": "56",
    "text_sa": "yé grā́mā yád áraṇyaṃ yā́ḥ sabhā́ ádhi bhū́myām | yé saṃgrāmā́ḥ sámitayas téṣu cā́ru vadema te ||56||"
  },
  {
    "book": "12",
    "hymn": "1",
    "verse": "57",
    "text_sa": "áśva iva rájo dudhuve ví tā́n jánān yá ā́kṣiyan pr̥thivī́ṃ yā́d ájāyata | mandrā́grétvarī bhúvanasya gopā́ vánaspátīnāṃ gŕ̥bhir óṣadhīnām ||57||"
  },
  {
    "book": "12",
    "hymn": "1",
    "verse": "58",
    "text_sa": "yád vádāmi mádhumat tád vadāmi yád ī́kṣe tád vananti mā | tvíṣīmān asmi jūtimā́n ávānyā́n hanmi dódhataḥ ||58||"
  },
  {
    "book": "12",
    "hymn": "1",
    "verse": "59",
    "text_sa": "śantivā́ surabhíḥ syonā́ kīlā́lodhnī páyasvatī | bhū́mir ádhi bravītu me pr̥thivī́ páyasā sahá ||59||"
  },
  {
    "book": "12",
    "hymn": "1",
    "verse": "60",
    "text_sa": "yā́m anváichad dhavíṣā viśvákarmāntár arṇavé rájasi práviṣṭām | bhujiṣyàṃ pā́traṃ níhitaṃ gúhā yád āvír bhóge abhavan mātr̥mádbhyaḥ ||60||"
  },
  {
    "book": "12",
    "hymn": "1",
    "verse": "61",
    "text_sa": "tvám asy āvápanī jánānām áditiḥ kāmadúghā paprathānā́ | yát ta ūnáṃ tát ta ā́ pūrayāti prajā́patiḥ prathamajā́ r̥tásya ||61||"
  },
  {
    "book": "12",
    "hymn": "1",
    "verse": "62",
    "text_sa": "upasthā́s te anamīvā́ ayakṣmā́ asmábhyaṃ santu pr̥thivi prásūtāḥ | dīrgháṃ na ā́yuḥ pratibúdhyamānā vayáṃ túbhyaṃ balihŕ̥taḥ syāma ||62||"
  },
  {
    "book": "12",
    "hymn": "1",
    "verse": "63",
    "text_sa": "bhū́me mātar ní dhehi mā bhadráyā súpratiṣṭhitam | saṃvidānā́ divā́ kave śriyā́ṃ mā dhehi bhū́tyām ||63|| {6}"
  },
  {
    "book": "12",
    "hymn": "2",
    "verse": "1",
    "text_sa": "naḍám ā́ roha ná te átra loká idáṃ sī́saṃ bhāgadhéyaṃ ta éhi | yó góṣu yákṣmaḥ púruṣeṣu yákṣmas téna tváṃ sākám adharā́ṅ párehi ||1||"
  },
  {
    "book": "12",
    "hymn": "2",
    "verse": "2",
    "text_sa": "aghaśaṃsaduḥśaṃsā́bhyāṃ karéṇānukaréṇa ca | yákṣmaṃ ca sárvaṃ ténetó mr̥tyúṃ ca nír ajāmasi ||2||"
  },
  {
    "book": "12",
    "hymn": "2",
    "verse": "3",
    "text_sa": "nír itó mr̥tyúṃ nírr̥tiṃ nír árātim ajāmasi | yó no dvéṣṭi tám addhy agne akravyād yám u dviṣmás tám u te prá suvāmasi ||3||"
  },
  {
    "book": "12",
    "hymn": "2",
    "verse": "4",
    "text_sa": "yády agníḥ kravyā́d yádi vā́ vyāghrá imáṃ goṣṭháṃ pravivéśā́nyokāḥ | táṃ mā́ṣājyaṃ kr̥tvā́ prá hiṇomi dūráṃ sá gachatv apsuṣádó 'py agnī́n ||4||"
  },
  {
    "book": "12",
    "hymn": "2",
    "verse": "5",
    "text_sa": "yát tvā kruddhā́ḥ pracakrúr manyúnā púruṣe mr̥té | sukálpam agne tát tváyā púnas tvód dīpayāmasi ||5||"
  },
  {
    "book": "12",
    "hymn": "2",
    "verse": "6",
    "text_sa": "púnas tvādityā́ rudrā́ vásavaḥ púnar brahmā́ vásunītir agne | púnas tvā bráhmaṇas pátir ā́dhād dīrghāyutvā́ya śatáśāradāya ||6||"
  },
  {
    "book": "12",
    "hymn": "2",
    "verse": "7",
    "text_sa": "yó agníḥ kravyā́t pravivéśa no gr̥hám imáṃ páśyann ítaraṃ jātávedasam | táṃ harāmi pitr̥yajñā́ya dūráṃ sá gharmám indhāṃ paramé sadhásthe ||7||"
  },
  {
    "book": "12",
    "hymn": "2",
    "verse": "8",
    "text_sa": "kravyā́dam agníṃ prá hiṇomi dūrám yamárājño gachatu ripravāháḥ | ihā́yám ítaro jātávedā devó devébhyo havyáṃ vahatu prajānán ||8||"
  },
  {
    "book": "12",
    "hymn": "2",
    "verse": "9",
    "text_sa": "kravyā́dam agním iṣitó harāmi jánān dr̥ṃhántaṃ vájreṇa mr̥tyúm | ní táṃ śāsmi gā́rhapatyena vidvā́n pitr̥̄ṇā́ṃ loké 'pi bhāgó astu ||9||"
  },
  {
    "book": "12",
    "hymn": "2",
    "verse": "10",
    "text_sa": "kravyā́dam agníṃ śaśamānám ukthyàṃ prá hiṇomi pathíbhiḥ pitr̥yā́ṇaiḥ | mā́ devayā́naiḥ púnar ā́ gā átraiváidhi pitŕ̥ṣu jāgr̥hi tvám ||10|| {7}"
  },
  {
    "book": "12",
    "hymn": "2",
    "verse": "11",
    "text_sa": "sám indhate sáṃkasukaṃ svastáye śuddhā́ bhávantaḥ śúcayaḥ pāvakā́ḥ | jáhāti riprám áty éna eti sámiddho agníḥ supúnā punāti ||11||"
  },
  {
    "book": "12",
    "hymn": "2",
    "verse": "12",
    "text_sa": "devó agníḥ sáṃkasuko divás pr̥ṣṭhā́ny ā́ruhat | mucyámāno nír éṇasó 'mog asmā́m̐ áśastyāḥ ||12||"
  },
  {
    "book": "12",
    "hymn": "2",
    "verse": "13",
    "text_sa": "asmín vayáṃ sáṃkasuke agnáu riprā́ṇi mr̥jmahe | ábhūma yajñíyāḥ śuddhā́ḥ prá ṇa ā́yūṃṣi tāriṣat ||13||"
  },
  {
    "book": "12",
    "hymn": "2",
    "verse": "14",
    "text_sa": "sáṃkasuko víkasuko nirr̥thó yáś ca nisvaráḥ | té te yákṣmaṃ sávedaso dūrā́d dūrám anīnaśan ||14||"
  },
  {
    "book": "12",
    "hymn": "2",
    "verse": "15",
    "text_sa": "yó no áśveṣu vīréṣu yó no góṣv ajāvíṣu | kravyā́daṃ nír ṇudāmasi yó agnír janayópanaḥ ||15||"
  },
  {
    "book": "12",
    "hymn": "2",
    "verse": "16",
    "text_sa": "ányebhyas tvā púruṣebhyo góbhyo áśvebhyas tvā | níḥ kravyā́daṃ nudāmasi yó agnír jīvitayópanaḥ ||16||"
  },
  {
    "book": "12",
    "hymn": "2",
    "verse": "17",
    "text_sa": "yásmin devā́ ámr̥jata yásmin manuṣyā̀ utá | tásmin ghr̥tastā́vo mr̥ṣṭvā́ tvám agne dívaṃ ruha ||17||"
  },
  {
    "book": "12",
    "hymn": "2",
    "verse": "18",
    "text_sa": "sámiddho agna āhuta sá no mā́bhyápakramīḥ | átraivá dīdihi dyávi jyók ca sū́ryaṃ dr̥śé ||18||"
  },
  {
    "book": "12",
    "hymn": "2",
    "verse": "19",
    "text_sa": "sī́se mr̥ḍḍhvaṃ naḍé mr̥ḍḍhvam agnáu sáṃkasuke ca yát | átho ávyāṃ rāmā́yāṃ śīrṣaktím upabárhaṇe ||19||"
  },
  {
    "book": "12",
    "hymn": "2",
    "verse": "20",
    "text_sa": "sī́se málaṃ sādayitvā́ śīrṣaktím upabárhaṇe | ávyām ásiknyāṃ mr̥ṣṭvā́ śuddhā́ bhavata yajñíyāḥ ||20|| {8}"
  },
  {
    "book": "12",
    "hymn": "2",
    "verse": "21",
    "text_sa": "páraṃ mr̥tyo ánu párehi pánthāṃ yás ta eṣá ítaro devayā́nāt | cákṣuṣmate śr̥ṇvaté te bravīmīhémé vīrā́ bahávo bhavantu ||21||"
  },
  {
    "book": "12",
    "hymn": "2",
    "verse": "22",
    "text_sa": "imé jīvā́ ví mr̥táir ā́vavr̥trann ábhūd bhadrā́ deváhutir no adyá | prā́ñco agāma nr̥táye hásāya suvī́rāso vidátham ā́ vadema ||22||"
  },
  {
    "book": "12",
    "hymn": "2",
    "verse": "23",
    "text_sa": "imáṃ jīvébhyaḥ paridhíṃ dadhāmi máiṣāṃ nú gād áparo ártham etám | śatáṃ jī́vantaḥ śarádaḥ purūcī́s tiró mr̥tyúṃ dadhatām párvatena ||23||"
  },
  {
    "book": "12",
    "hymn": "2",
    "verse": "24",
    "text_sa": "ā́ rohatā́yur jarásaṃ vr̥ṇānā́ anupūrváṃ yátamānā yáti sthá | tā́n vas tváṣṭā sujánimā sajóṣāḥ sárvam ā́yur nayatu jī́vanāya ||24||"
  },
  {
    "book": "12",
    "hymn": "2",
    "verse": "25",
    "text_sa": "yáthā́hāny anupūrváṃ bhavanti yátha rtáva r̥túbhir yánti sākám | yáthā na pū́rvam áparo jáhāty evā́ dhātar ā́yūṃṣi kalpayaiṣā́m ||25||"
  },
  {
    "book": "12",
    "hymn": "2",
    "verse": "26",
    "text_sa": "áśmanvatī rīyate sáṃ rabhadhvaṃ vīráyadhvaṃ prá taratā sakhāyaḥ | átrā jahīta yé ásan durévā anamīvā́n út taremābhi vā́jān ||26||"
  },
  {
    "book": "12",
    "hymn": "2",
    "verse": "27",
    "text_sa": "út tiṣṭhatā prá taratā sakhāyó 'śmanvatī nadī́ syandata iyám | átrā jahīta yé ásann áśivāḥ śivā́nt syonā́n út taremābhí vā́jān ||27||"
  },
  {
    "book": "12",
    "hymn": "2",
    "verse": "28",
    "text_sa": "vaiśvadevī́ṃ várcasā ā́ rabhadhvaṃ śuddhā́ bhávantaḥ śúcayaḥ pāvakā́ḥ | atikrā́manto duritā́ padā́ni śatáṃ hímāḥ sárvavīrā madema ||28||"
  },
  {
    "book": "12",
    "hymn": "2",
    "verse": "29",
    "text_sa": "udīcī́naiḥ pathíbhir vāyumádbhir atikrā́mantó 'varān párebhiḥ | tríḥ saptá kŕ̥tva ŕ̥ṣayaḥ páretā mr̥tyúṃ práty auhan padayópanena ||29||"
  },
  {
    "book": "12",
    "hymn": "2",
    "verse": "30",
    "text_sa": "mr̥tyóḥ padáṃ yopáyanta éta drā́ghīya ā́yuḥ prataráṃ dádhānāḥ | ā́sīnā mr̥tyúṃ nudatā sadhásthé 'tha jīvā́so vidátham ā́ vadema ||30|| {9}"
  },
  {
    "book": "12",
    "hymn": "2",
    "verse": "31",
    "text_sa": "imā́ nā́rīr avidhavā́ḥ supátnīr ā́ñjanena sarpíṣā sáṃ spr̥śantām | anaśrávo anamīvā́ḥ surátnā ā́ rohantu jánayo yónim ágre ||31||"
  },
  {
    "book": "12",
    "hymn": "2",
    "verse": "32",
    "text_sa": "vyā́karomi havíṣāhám etáu táu bráhmaṇā vy àháṃ kalpayāmi | svadhā́ṃ pitŕ̥bhyo ajárāṃ kr̥ṇomi dīrghéṇā́yuṣā sám imā́nt sr̥jāmi ||32||"
  },
  {
    "book": "12",
    "hymn": "2",
    "verse": "33",
    "text_sa": "yó no agníḥ pitaro hr̥tsv àntár āvivéśāmŕ̥to mártyeṣu | máyy aháṃ taṃ pári gr̥hṇāmi deváṃ mā́ só asmā́n dvikṣata mā́ vayáṃ tám ||33||"
  },
  {
    "book": "12",
    "hymn": "2",
    "verse": "34",
    "text_sa": "apāvŕ̥tya gā́rhapatyāt kravyā́dā préta dakṣiṇā́ | priyáṃ pitŕ̥bhya ātmáne brahmábhyaḥ kr̥ṇutā priyám ||34||"
  },
  {
    "book": "12",
    "hymn": "2",
    "verse": "35",
    "text_sa": "dvibhāgadhanám ādā́ya prá kṣiṇāty ávartyā | agníḥ putrásya jyeṣṭhásya yáḥ kravyā́d ánirāhitaḥ ||35||"
  },
  {
    "book": "12",
    "hymn": "2",
    "verse": "36",
    "text_sa": "yát kr̥ṣáte yád vanute yác ca vasnéna vindáte | sárvaṃ mártyasya tán nā́sti kravyā́c céd ánirāhitaḥ ||36||"
  },
  {
    "book": "12",
    "hymn": "2",
    "verse": "37",
    "text_sa": "ayajñiyó hatávarcā bhavati náinena havír áttave | chinátti kr̥ṣyā́ gór dhánād yáṃ kravyā́d anuvártate ||37||"
  },
  {
    "book": "12",
    "hymn": "2",
    "verse": "38",
    "text_sa": "múhur gŕ̥dhyaiḥ prá vadaty ā́rtim mártyo nī́tya | kravyā́d yā́n agnír antikā́d anuvidvā́n vitā́vati ||38||"
  },
  {
    "book": "12",
    "hymn": "2",
    "verse": "39",
    "text_sa": "grā́hyā gr̥hā́ḥ sáṃ sr̥jyante striyā́ yán mriyáte pátiḥ | brahmáivá vidvā́n eṣyò yáḥ kravyā́daṃ nirādádhat ||39||"
  },
  {
    "book": "12",
    "hymn": "2",
    "verse": "40",
    "text_sa": "yád ripráṃ śámalaṃ cakr̥má yác ca duṣkr̥tám | ā́po mā tásmāc chumbhantv agnéḥ sáṃkasukāc ca yát ||40|| {10}"
  },
  {
    "book": "12",
    "hymn": "2",
    "verse": "41",
    "text_sa": "tā́ adharā́d údīcīr ā́vavr̥tran prajānaitī́ḥ pathíbhir devayā́naiḥ | párvatasya vr̥ṣabhásyā́dhi pr̥ṣṭhé návāś caranti sarítaḥ purāṇī́ḥ ||41||"
  },
  {
    "book": "12",
    "hymn": "2",
    "verse": "42",
    "text_sa": "ágne akravyān níḥ kravyā́daṃ nudā́ devayájanaṃ vaha ||42||"
  },
  {
    "book": "12",
    "hymn": "2",
    "verse": "43",
    "text_sa": "imáṃ kravyā́d ā́ viveśāyáṃ kravyā́dam ánv agāt | vyāghráu kr̥tvā́ nānānáṃ táṃ harāmi śivāparám ||43||"
  },
  {
    "book": "12",
    "hymn": "2",
    "verse": "44",
    "text_sa": "antardhír devā́nāṃ paridhír manuṣyā̀ṇām agnír gārhapatya ubháyān antarā́ śritáḥ ||44||"
  },
  {
    "book": "12",
    "hymn": "2",
    "verse": "45",
    "text_sa": "jīvā́nām ā́yuḥ prá tira tvám agne pitr̥̄ṇā́ṃ lokám ápi gachantu yé mr̥tā́ḥ | sugārhapatyó vitápann árātim uṣā́muṣāṃ śréyasīṃ dhehy asmái ||45||"
  },
  {
    "book": "12",
    "hymn": "2",
    "verse": "46",
    "text_sa": "sárvān agne sáhamānaḥ sapátnān áiṣām ū́rjaṃ rayím asmā́su dhehi ||46||"
  },
  {
    "book": "12",
    "hymn": "2",
    "verse": "47",
    "text_sa": "imám índraṃ váhniṃ páprim anvā́rabhadhvaṃ sá vo nír vakṣad duritā́d avadyā́t | ténā́pa hata śárum āpátantaṃ téna rudrásya pári pātāstā́m ||47||"
  },
  {
    "book": "12",
    "hymn": "2",
    "verse": "48",
    "text_sa": "anaḍvā́haṃ plavám anvā́rabhadhvaṃ sá vo nír vakṣad duritā́d avadyā́t | ā́ rohata savitúr nā́vam etā́ṃ ṣaḍbhír urvī́bhir ámatiṃ tarema ||48||"
  },
  {
    "book": "12",
    "hymn": "2",
    "verse": "49",
    "text_sa": "ahorātré ánv eṣi bíbhrat kṣemyás tíṣṭhan pratáraṇaḥ suvī́raḥ | ánāturānt sumánasas talpa bíbhraj jyóg evá naḥ púruṣagandhir edhi ||49||"
  },
  {
    "book": "12",
    "hymn": "2",
    "verse": "50",
    "text_sa": "té devébhya ā́ vr̥ścante pāpáṃ jīvanti sarvadā́ | kravyā́d yā́n agnír antikā́d áśva ivānuvápate naḍám ||50|| {11}"
  },
  {
    "book": "12",
    "hymn": "2",
    "verse": "51",
    "text_sa": "yé 'śraddhā́ dhanakāmyā́ kravyā́dā samā́sate | té vā́ anyéṣāṃ kumbhī́ṃ paryā́dadhati sarvadā́ ||51||"
  },
  {
    "book": "12",
    "hymn": "2",
    "verse": "52",
    "text_sa": "préva pipatiṣati mánasā múhur ā́ vartate púnaḥ | kravyā́d yā́n agnír antikā́d anuvidvā́n vitā́vati ||52||"
  },
  {
    "book": "12",
    "hymn": "2",
    "verse": "53",
    "text_sa": "áviḥ kr̥ṣṇā́ bhāgadhéyaṃ paśūnā́ṃ sī́saṃ kravyā́d ápi candráṃ ta āhuḥ | mā́ṣāḥ piṣṭā́ bhāgadhéyaṃ te havyám araṇyānyā́ gáhvaraṃ sacasva ||53||"
  },
  {
    "book": "12",
    "hymn": "2",
    "verse": "54",
    "text_sa": "iṣī́kāṃ járatīm iṣṭvā́ tilpíñjaṃ dáṇḍanaṃ naḍám | tám índra idhmám kr̥tvā́ yamásyāgníṃ nirā́dadhau ||54||"
  },
  {
    "book": "12",
    "hymn": "2",
    "verse": "55",
    "text_sa": "pratyáñcam arkáṃ pratyarpayitvā́ pravidvā́n pánthāṃ ví hy ā̀vivéśa | párāmī́ṣām ásūn didéśa dīrghéṇā́yuṣā sám imā́nt sr̥jāmi ||55|| {12}"
  },
  {
    "book": "12",
    "hymn": "3",
    "verse": "1",
    "text_sa": "púmān puṃsó 'dhi tiṣṭha cármehi tátra hvayasva yatamā́ priyā́ te | yā́vantāv ágre prathamáṃ sameyáthus tád vāṃ váyo yamarā́jye samānám ||1||"
  },
  {
    "book": "12",
    "hymn": "3",
    "verse": "2",
    "text_sa": "tā́vad vāṃ cákṣus táti vīryā̀ṇi tā́vat téjas tatidhā́ vā́jināni | agníḥ śárīraṃ sacate yadáidho 'dhā pakvā́n mithunā sáṃ bhavāthaḥ ||2||"
  },
  {
    "book": "12",
    "hymn": "3",
    "verse": "3",
    "text_sa": "sám asmiṃl loké sám u devayā́ne sáṃ smā samétaṃ yamarā́jyeṣu | pūtáu pavítrair úpa tád dhvayethāṃ yádyad réto ádhi vāṃ saṃbabhū́va ||3||"
  },
  {
    "book": "12",
    "hymn": "3",
    "verse": "4",
    "text_sa": "ā́pas putrāso abhí sáṃ viśadhvam imáṃ jīváṃ jīvadhanyāḥ samétya | tā́sāṃ bhajadhvam amŕ̥taṃ yám āhúr odanáṃ pácati vāṃ jánitrī ||4||"
  },
  {
    "book": "12",
    "hymn": "3",
    "verse": "5",
    "text_sa": "yáṃ vāṃ pitā́ pácati yáṃ ca mātā́ riprā́n nírmuktyai śámalāc ca vācáḥ | sá odanáḥ śatádhāraḥ svargá ubhé vy ā̀pa nábhasī mahitvā́ ||5||"
  },
  {
    "book": "12",
    "hymn": "3",
    "verse": "6",
    "text_sa": "ubhé nábhasī ubháyāṃś ca lokā́n yé yájvanām abhíjitāḥ svargā́ḥ | téṣāṃ jyótiṣmān mádhumān yó ágre tásmin putráir jarási sáṃ śrayethām ||6||"
  },
  {
    "book": "12",
    "hymn": "3",
    "verse": "7",
    "text_sa": "prā́cīṃprācīṃ pradíśam ā́ rabhethām etáṃ lokáṃ śraddádhānāḥ sacante | yád vāṃ pakváṃ páriviṣṭam agnáu tásya gúptaye daṃpatī sáṃ śrayethām ||7||"
  },
  {
    "book": "12",
    "hymn": "3",
    "verse": "8",
    "text_sa": "dákṣiṇāṃ díśam abhí nákṣamāṇau paryā́vartethām abhí pā́tram etát | tásmin vāṃ yamáḥ pitŕ̥bhiḥ saṃvidānáḥ pakvā́ya śárma bahuláṃ ní yachāt ||8||"
  },
  {
    "book": "12",
    "hymn": "3",
    "verse": "9",
    "text_sa": "pratī́cī diśā́m iyám íd váraṃ yásyāṃ sómo adhipā́ mr̥ḍitā́ ca | tásyāṃ śrayethāṃ sukŕ̥taḥ sacethām ádhā pakvā́n mithunā sáṃ bhavāthaḥ ||9||"
  },
  {
    "book": "12",
    "hymn": "3",
    "verse": "10",
    "text_sa": "úttaraṃ rāṣṭráṃ prajáyottarā́vad diśā́m údīcī kr̥ṇavan no ágram | pā́ṅktaṃ chándaḥ púruṣo babhūva víśvair viśvāṅgáiḥ sahá sáṃ bhavema ||10|| {13}"
  },
  {
    "book": "12",
    "hymn": "3",
    "verse": "11",
    "text_sa": "dhruvéyáṃ virā́ṇ námo astv asyái śivā́ putrébhya utá máhyam astu | sā́ no devy adite viśvavāra írya iva gopā́ abhí rakṣa pakvám ||11||"
  },
  {
    "book": "12",
    "hymn": "3",
    "verse": "12",
    "text_sa": "pitéva putrā́n abhí sáṃ svajasva naḥ śivā́ no vā́tā ihá vāntu bhū́mau | yám odanáṃ pácato deváte ihá táṃ nas tápa utá satyáṃ ca vettu ||12||"
  },
  {
    "book": "12",
    "hymn": "3",
    "verse": "13",
    "text_sa": "yádyad kr̥ṣṇáḥ śakuná éhá gatvā́ tsáran víṣaktaṃ bíla āsasā́da | yád vā dāsy ā̀rdráhastā samaṅktá ulū́khalaṃ músalaṃ śumbhatāpaḥ ||13||"
  },
  {
    "book": "12",
    "hymn": "3",
    "verse": "14",
    "text_sa": "ayáṃ grā́vā pr̥thúbudhno vayodhā́ḥ pūtáḥ pavítrair ápa hantu rákṣaḥ | ā́ roha cárma máhi śárma yacha mā́ dáṃpatī páutram agháṃ ní gātām ||14||"
  },
  {
    "book": "12",
    "hymn": "3",
    "verse": "15",
    "text_sa": "vánaspátiḥ sahá deváir na ā́gan rákṣaḥ piśācā́m̐ apabā́dhamānaḥ | sá úc chrayātai prá vadāti vā́caṃ téna lokā́m̐ abhí sárvān jayema ||15||"
  },
  {
    "book": "12",
    "hymn": "3",
    "verse": "16",
    "text_sa": "saptá médhān paśávaḥ páry agr̥hṇan yá eṣāṃ jyótiṣmām̐ utá yáś cakárśa | tráyastriṃśad devátās tā́nt sacante sá naḥ svargám abhí neṣa lokám ||16||"
  },
  {
    "book": "12",
    "hymn": "3",
    "verse": "17",
    "text_sa": "svargáṃ lokám abhí no nayāsi sáṃ jāyáyā sahá putráiḥ syāma | gr̥hṇā́mi hástam ánu máitv átra mā́ nas tārīn nírr̥tir mó árātiḥ ||17||"
  },
  {
    "book": "12",
    "hymn": "3",
    "verse": "18",
    "text_sa": "grā́hiṃ pāpmā́nam áti tā́m̐ ayāma támo vy àsya prá vadāsi valgú | vānaspatyá údyato mā́ jihiṃsīr mā́ taṇḍuláṃ ví śarīr devayántam ||18||"
  },
  {
    "book": "12",
    "hymn": "3",
    "verse": "19",
    "text_sa": "viśvávyacā ghr̥tápr̥ṣṭho bhaviṣyánt sáyonir lokám úpa yāhy etám | varṣávr̥ddham úpa yacha śū́rpaṃ túṣaṃ palā́vān ápa tád vinaktu ||19||"
  },
  {
    "book": "12",
    "hymn": "3",
    "verse": "20",
    "text_sa": "tráyo lokā́ḥ sáṃmitā brā́hmaṇena dyáur evā́sáu pr̥thivy àntárikṣam | aṃśū́n gr̥bhītvā́nvā́rabhethām ā́ pyāyantāṃ púnar ā́ yantu śū́rpam ||20|| {14}"
  },
  {
    "book": "12",
    "hymn": "3",
    "verse": "21",
    "text_sa": "pŕ̥thag rūpā́ṇi bahudhā́ paśūnā́m ékarūpo bhavasi sáṃ sámr̥ddhyā | etā́ṃ tvácaṃ lóhinīṃ tā́ṃ nudasva grā́vā śumbhāti malagá iva vástrā ||21||"
  },
  {
    "book": "12",
    "hymn": "3",
    "verse": "22",
    "text_sa": "pr̥thivī́ṃ tvā pr̥thivyā́m ā́ veśayāmi tanū́ḥ samānī́ víkr̥tā ta eṣā́ | yádyad dyuttáṃ likhitám árpaṇena téna mā́ susror bráhmaṇā́pi tád vapāmi ||22||"
  },
  {
    "book": "12",
    "hymn": "3",
    "verse": "23",
    "text_sa": "jánitrīva práti haryāsi sūnúṃ sáṃ tvā dadhāmi pr̥thivī́ṃ pr̥thivyā́ | ukhā́ kumbhī́ védyāṃ mā́ vyathiṣṭhā yajñāyudháir ā́jyenā́tiṣaktā ||23||"
  },
  {
    "book": "12",
    "hymn": "3",
    "verse": "24",
    "text_sa": "agníḥ pácan rakṣatu tvā purástād índro rakṣatu dakṣiṇató marútvān | váruṇas tvā dr̥ṃhād dharúṇe pratī́cyā uttarā́t tvā sómaḥ sáṃ dadātai ||24||"
  },
  {
    "book": "12",
    "hymn": "3",
    "verse": "25",
    "text_sa": "pūtā́ḥ pavítraiḥ pavante abhrā́d dívaṃ ca yánti pr̥thivī́ṃ ca lokā́n | tā́ jīvalā́ jīvádhanyāḥ pratiṣṭhā́ḥ pā́tra ā́siktāḥ páry agnír indhām ||25||"
  },
  {
    "book": "12",
    "hymn": "3",
    "verse": "26",
    "text_sa": "ā́ yanti diváḥ pr̥thivī́ṃ sacante bhū́myāḥ sacante ádhy antárikṣam | śuddhā́ḥ satī́s tā́ u śumbhanta evá tā́ naḥ svargám abhí lokáṃ nayantu ||26||"
  },
  {
    "book": "12",
    "hymn": "3",
    "verse": "27",
    "text_sa": "utéva prabhvī́r utá sáṃmitāsa utá śukrā́ḥ śúcayaś cāmŕ̥tāsaḥ | tā́ odanáṃ dáṃpatibhyāṃ práśiṣṭā ā́paḥ śíkṣantīḥ pacatā sunāthāḥ ||27||"
  },
  {
    "book": "12",
    "hymn": "3",
    "verse": "28",
    "text_sa": "sáṃkhyātā stokā́ḥ pr̥thivī́ṃ sacante prāṇāpānáiḥ sáṃmitā óṣadhībhiḥ | ásaṃkhyātā opyámānāḥ suvárṇāḥ sárvaṃ vyā̀puḥ śúcayaḥ śucitvám ||28||"
  },
  {
    "book": "12",
    "hymn": "3",
    "verse": "29",
    "text_sa": "úd yodhanty abhí valganti taptā́ḥ phénam asyanti bahulā́ṃś ca bindū́n | yóṣeva dr̥ṣṭvā́ pátim ŕ̥tviyāyaitáis taṇḍuláir bhavatā sám āpaḥ ||29||"
  },
  {
    "book": "12",
    "hymn": "3",
    "verse": "30",
    "text_sa": "út thāpaya sī́dato budhná enān adbhír ātmā́nam abhí sáṃ spr̥śantām | ámāsi pā́trair udakáṃ yád etán mitā́s taṇḍulā́ḥ pradíśo yádīmā́ḥ ||30|| {15}"
  },
  {
    "book": "12",
    "hymn": "3",
    "verse": "31",
    "text_sa": "prá yacha párśuṃ tvaráyā́ harausám áhiṃsanta óṣadhīr dāntu párvan | vā́sāṃ sómaḥ pári rājyàṃ babhū́vā́manyutā no vīrúdho bhavantu ||31||"
  },
  {
    "book": "12",
    "hymn": "3",
    "verse": "32",
    "text_sa": "návaṃ barhír odanā́ya str̥ṇīta priyáṃ hr̥dáś cákṣuṣo valgv àstu | tásmin devā́ḥ sahá daivī́r viśantv imáṃ prā́śnantv r̥túbhir niṣádya ||32||"
  },
  {
    "book": "12",
    "hymn": "3",
    "verse": "33",
    "text_sa": "vánaspate stīrṇám ā́ sīda barhír agniṣṭobháiḥ sáṃmito devátābhiḥ | tváṣṭreva rūpáṃ súkr̥taṃ svádhityainā́ ehā́ḥ pári pā́tre dadr̥śrām ||33||"
  },
  {
    "book": "12",
    "hymn": "3",
    "verse": "34",
    "text_sa": "ṣaṣṭyā́ṃ śarátsu nidhipā́ abhī́chāt svàḥ pakvénābhy àśnavātai | úpainaṃ jīvān pitáraś ca putrā́ etáṃ svargáṃ gamayā́ntam agnéḥ ||34||"
  },
  {
    "book": "12",
    "hymn": "3",
    "verse": "35",
    "text_sa": "dhartā́ dhriyasva dharúṇe pr̥thivyā́ ácyutaṃ tvā́ devátāś cyāvayantu | táṃ tvā dáṃpatī jī́vantau jīváputrāv úd vāsayātaḥ páry agnidhā́nāt ||35||"
  },
  {
    "book": "12",
    "hymn": "3",
    "verse": "36",
    "text_sa": "sárvānt samā́gā abhijítya lokā́n yā́vantaḥ kā́māḥ sám atītr̥pas tā́n | ví gāhethām āyávanaṃ ca dárvir ékasmin pā́tre ádhy úd dharainam ||36||"
  },
  {
    "book": "12",
    "hymn": "3",
    "verse": "37",
    "text_sa": "úpa str̥ṇīhi pratháya purástād ghr̥téna pā́tram abhí ghārayaitát | vāśrévosrā́ táruṇaṃ stanasyúm imáṃ devāso abhihíṅkr̥ṇota ||37||"
  },
  {
    "book": "12",
    "hymn": "3",
    "verse": "38",
    "text_sa": "úpāstarīr ákaro lokám etám urúḥ prathatām ásamaḥ svargáḥ | tásmiṃ chrayātai mahiṣáḥ suparṇó devā́ enaṃ devátābhyaḥ prá yachān ||38||"
  },
  {
    "book": "12",
    "hymn": "3",
    "verse": "39",
    "text_sa": "yádyaj jāyā́ pácati tvát páraḥparaḥ pátir vā jāye tvát tiráḥ | sáṃ tát sr̥jethāṃ sahá vāṃ tád astu saṃpādáyantau sahá lokám ékam ||39||"
  },
  {
    "book": "12",
    "hymn": "3",
    "verse": "40",
    "text_sa": "yā́vanto asyā́ḥ pr̥thivī́ṃ sácante asmát putrā́ḥ pári yé saṃbabhūvúḥ | sárvāṃs tā́m̐ úpa pā́tre hvayethāṃ nā́bhiṃ jānānā́ḥ śíśavaḥ samā́yān ||40|| {16}"
  },
  {
    "book": "12",
    "hymn": "3",
    "verse": "41",
    "text_sa": "vásor yā́ dhā́rā mádhunā prápīnā ghr̥téna miśrā́ amŕ̥tasya nā́bhayaḥ | sárvās tā́ áva rundhe svargáḥ ṣaṣṭyā́ṃ śarátsu nidhipā́ abhī́chāt ||41||"
  },
  {
    "book": "12",
    "hymn": "3",
    "verse": "42",
    "text_sa": "nidhíṃ nidhipā́ abhy ènam ichād ánīśvarā abhítaḥ santu yé 'nyé | asmā́bhir dattó níhitaḥ svargás tribhíḥ kā́ṇḍais trī́nt svargā́n arukṣat ||42||"
  },
  {
    "book": "12",
    "hymn": "3",
    "verse": "43",
    "text_sa": "agnī́ rákṣas tapatu yád vídevaṃ kravyā́d piśācá ihá mā́ prá pāsta | nudā́ma enam ápa rudhmo asmád ādityā́ enam áṅgirasaḥ sacantām ||43||"
  },
  {
    "book": "12",
    "hymn": "3",
    "verse": "44",
    "text_sa": "ādityébhyo áṅgirobhyo mádhv idáṃ ghr̥téna miśráṃ práti vedayāmi | śuddháhastau brāhmaṇasyā́nihatyaitáṃ svargáṃ sukr̥tāv ápītam ||44||"
  },
  {
    "book": "12",
    "hymn": "3",
    "verse": "45",
    "text_sa": "idáṃ prā́pam uttamáṃ kā́ṇḍam asya yásmāl lokā́t parameṣṭhī́ samā́pa | ā́ siñca sarpír ghr̥távat sám aṅgdhy eṣá bhāgó áṅgiraso no átra ||45||"
  },
  {
    "book": "12",
    "hymn": "3",
    "verse": "46",
    "text_sa": "satyā́ya ca tápase devátābhyo nidhíṃ śevadhíṃ pári dadma etám | mā́ no dyūté 'va gān mā́ sámityāṃ mā́ smānyásmā út sr̥jatā purā́ mát ||46||"
  },
  {
    "book": "12",
    "hymn": "3",
    "verse": "47",
    "text_sa": "aháṃ pacāmy aháṃ dadāmi mámed u kárman karúṇé 'dhi jāyā́ | káumāro lokó ajaniṣṭa putrò 'nvā́rabhethāṃ váya uttarā́vat ||47||"
  },
  {
    "book": "12",
    "hymn": "3",
    "verse": "48",
    "text_sa": "ná kílbiṣam átra nā́dhāró ásti ná yán mitráiḥ samámamāna éti | ánūnaṃ pā́traṃ níhitaṃ na etát paktā́raṃ pakváḥ púnar ā́ viśāti ||48||"
  },
  {
    "book": "12",
    "hymn": "3",
    "verse": "49",
    "text_sa": "priyáṃ priyā́ṇāṃ kr̥ṇavāma támas té yantu yatamé dviṣánti | dhenúr anaḍvā́n váyovaya āyád evá páuruṣeyam ápa mr̥tyúṃ nudantu ||49||"
  },
  {
    "book": "12",
    "hymn": "3",
    "verse": "50",
    "text_sa": "sám agnáyaḥ vidur anyó anyáṃ yá óṣadhīḥ sácate yáś ca síndhūn | yā́vanto devā́ divy ā̀tápanti híraṇyaṃ jyótiḥ pácato babhūva ||50|| {17}"
  },
  {
    "book": "12",
    "hymn": "3",
    "verse": "51",
    "text_sa": "eṣā́ tvacā́ṃ púruṣe sáṃ babhūvā́nagnāḥ sárve paśávo yé anyé | kṣatréṇātmā́naṃ pári dhāpayātho 'motáṃ vā́so múkham odanásya ||51||"
  },
  {
    "book": "12",
    "hymn": "3",
    "verse": "52",
    "text_sa": "yád akṣéṣu vádā yát sámityāṃ yád vā vádā ánr̥taṃ vittakāmyā́ | samānáṃ tántum abhí samvásānau tásmint sárvaṃ śámalaṃ sādayāthaḥ ||52||"
  },
  {
    "book": "12",
    "hymn": "3",
    "verse": "53",
    "text_sa": "varṣáṃ vanuṣvā́pi gacha devā́ṃs tvacó dhūmáṃ páry út pātayāsi | viśvávyacā ghr̥tápr̥ṣṭho bhaviṣyánt sáyonir lokám úpa yāhy etám ||53||"
  },
  {
    "book": "12",
    "hymn": "3",
    "verse": "54",
    "text_sa": "tanvàṃ svargó bahudhā́ ví cakre yáthā vidá ātmánn anyávarṇām | ápājait kr̥ṣṇā́ṃ rúśatīṃ punānó yā́ lóhinī tā́ṃ te agnáu juhomi ||54||"
  },
  {
    "book": "12",
    "hymn": "3",
    "verse": "55",
    "text_sa": "prā́cyai tvā diśè 'gnáyé 'dhipataye 'sitā́ya rakṣitrá ādityā́yéṣumate | etáṃ pári dadmas táṃ no gopāyatā́smā́kam áitoḥ | diṣṭáṃ no átra jaráse ní neṣaj jarā́ mr̥tyáve pári ṇo dadātv átha pakvéna sahá sáṃ bhavema ||55||"
  },
  {
    "book": "12",
    "hymn": "3",
    "verse": "56",
    "text_sa": "dákṣiṇāyai tvā diśá índrāyā́dhipataye tíraścirājaye rakṣitré yamā́yéṣumate | etáṃ pári dadmas táṃ no gopāyatā́smā́kam áitoḥ | diṣṭáṃ no átra jaráse ní neṣaj jarā́ mr̥tyáve pári ṇo dadātv átha pakvéna sahá sáṃ bhavema ||56||"
  },
  {
    "book": "12",
    "hymn": "3",
    "verse": "57",
    "text_sa": "pratī́cyai tvā diśé váruṇāyā́dhipataye pŕ̥dākave rakṣitré 'nnāyéṣumate | etáṃ pári dadmas táṃ no gopāyatā́smā́kam áitoḥ | diṣṭáṃ no átra jaráse ní neṣaj jarā́ mr̥tyáve pári ṇo dadātv átha pakvéna sahá sáṃ bhavema ||57||"
  },
  {
    "book": "12",
    "hymn": "3",
    "verse": "58",
    "text_sa": "údīcyai tvā diśé sómāyā́dhipataye svajā́ya rakṣitré 'śányā íṣumatyai | etáṃ pári dadmas táṃ no gopāyatā́smā́kam áitoḥ | diṣṭáṃ no átra jaráse ní neṣaj jarā́ mr̥tyáve pári ṇo dadātv átha pakvéna sahá sáṃ bhavema ||58||"
  },
  {
    "book": "12",
    "hymn": "3",
    "verse": "59",
    "text_sa": "dhruvā́yai tvā diśé víṣṇavé 'dhipataye kalmā́ṣagrīvāya rakṣitrá óṣadhībhya íṣumatībhyaḥ | etáṃ pári dadmas táṃ no gopāyatā́smā́kam áitoḥ | diṣṭáṃ no átra jaráse ní neṣaj jarā́ mr̥tyáve pári ṇo dadātv átha pakvéna sahá sáṃ bhavema ||59||"
  },
  {
    "book": "12",
    "hymn": "3",
    "verse": "60",
    "text_sa": "ūrdhvā́yai tvā diśé bŕ̥haspátayé 'dhipataye śvitrā́ya rakṣitré varṣā́yéṣumate | etáṃ pári dadmas táṃ no gopāyatā́smā́kam áitoḥ | diṣṭáṃ no átra jaráse ní neṣaj jarā́ mr̥tyáve pári ṇo dadātv átha pakvéna sahá sáṃ bhavema ||60|| {18}"
  },
  {
    "book": "12",
    "hymn": "4",
    "verse": "1",
    "text_sa": "dádāmī́ty evá brūyād ánu cainām ábhutsata | vaśā́ṃ brahmábhyo yā́cadbhyas tát prajā́vad ápatyavat ||1||"
  },
  {
    "book": "12",
    "hymn": "4",
    "verse": "2",
    "text_sa": "prajáyā sá ví krīṇīte paśúbhiś cópa dasyati | yá ārṣeyébhyo yā́cadbhyo devā́nāṃ gā́ṃ ná dítsati ||2||"
  },
  {
    "book": "12",
    "hymn": "4",
    "verse": "3",
    "text_sa": "kūṭáyāsya sáṃ śīryante śloṇáyā kāṭám ardati | baṇḍáyā dahyante gr̥hā́ḥ kāṇáyā dīyate svám ||3||"
  },
  {
    "book": "12",
    "hymn": "4",
    "verse": "4",
    "text_sa": "vilohitó adhiṣṭhā́nāc chaknó vindati gópatim | táthā vaśā́yāḥ sáṃvidyaṃ duradabhnā́ hy ùcyáse ||4||"
  },
  {
    "book": "12",
    "hymn": "4",
    "verse": "5",
    "text_sa": "padór asyā adhiṣṭhā́nād viklíndur nā́ma vindati | anāmanā́t sáṃ śīryante yā́ múkhenopajíghrati ||5||"
  },
  {
    "book": "12",
    "hymn": "4",
    "verse": "6",
    "text_sa": "yó asyāḥ kárṇāv āskunóty ā́ sá devéṣu vr̥ścate | lákṣma kurva íti mányate kánīyaḥ kr̥ṇute svám ||6||"
  },
  {
    "book": "12",
    "hymn": "4",
    "verse": "7",
    "text_sa": "yád asyāḥ kásmai cid bhógāya bā́lān káś cit prakr̥ntáti | tátaḥ kiśorā́ mriyante vatsā́ṃś ca ghā́tuko vŕ̥kaḥ ||7||"
  },
  {
    "book": "12",
    "hymn": "4",
    "verse": "8",
    "text_sa": "yád asyā gópatau satyā́ lóma dhvā́ṅkṣo ájīhiḍat | tátaḥ kumārā́ mriyante yákṣmo vindaty anāmanā́t ||8||"
  },
  {
    "book": "12",
    "hymn": "4",
    "verse": "9",
    "text_sa": "yád asyāḥ pálpūlanaṃ śákr̥d dāsī́ samásyati | tátó 'parūpaṃ jāyate tásmād ávyeṣyad énasaḥ ||9||"
  },
  {
    "book": "12",
    "hymn": "4",
    "verse": "10",
    "text_sa": "jā́yamānābhí jāyate devā́nt sábrāhmaṇān vaśā́ | tásmād brahmábhyo déyaiṣā́ tád āhuḥ svásya gópanam ||10|| {19}"
  },
  {
    "book": "12",
    "hymn": "4",
    "verse": "11",
    "text_sa": "yá enāṃ vaním āyánti téṣāṃ devákr̥tā vaśā́ | brahmajyéyaṃ tád abruvan yá enāṃ nipriyāyáte ||11||"
  },
  {
    "book": "12",
    "hymn": "4",
    "verse": "12",
    "text_sa": "yá ārṣeyébhyo yā́cadbhyo devā́nāṃ gā́ṃ ná dítsati | ā́ sá devéṣu vr̥ścate brāhmaṇā́nāṃ ca manyáve ||12||"
  },
  {
    "book": "12",
    "hymn": "4",
    "verse": "13",
    "text_sa": "yó asya syā́d vaśābhogó anyā́m icheta tárhi sáḥ | híṃste ádattā púruṣaṃ yācitā́ṃ ca ná dítsati ||13||"
  },
  {
    "book": "12",
    "hymn": "4",
    "verse": "14",
    "text_sa": "yáthā śevadhír níhito brāhmaṇā́nāṃ táthā vaśā́ | tā́m etád achā́yanti yásmin kásmiṃś ca jā́yate ||14||"
  },
  {
    "book": "12",
    "hymn": "4",
    "verse": "15",
    "text_sa": "svám etád achāyanti yád vaśā́ṃ brāhmaṇā́ abhí | yáthainān anyásmin jinīyā́d evā́syā niródhanam ||15||"
  },
  {
    "book": "12",
    "hymn": "4",
    "verse": "16",
    "text_sa": "cáred evā́ traihāyaṇā́d ávijñātagadā satī́ | vaśā́ṃ ca vidyā́n nārada brāhmaṇā́s tárhy eṣyā̀ḥ ||16||"
  },
  {
    "book": "12",
    "hymn": "4",
    "verse": "17",
    "text_sa": "yá enām ávaśām ā́ha devā́nāṃ níhitaṃ nidhím | ubháu tásmai bhavāśarváu parikrámyéṣum asyataḥ ||17||"
  },
  {
    "book": "12",
    "hymn": "4",
    "verse": "18",
    "text_sa": "yó asyā ū́dho ná vedā́tho asyā stánān utá | ubháyenaivā́smai duhe dā́tuṃ céd áśakad vaśā́m ||18||"
  },
  {
    "book": "12",
    "hymn": "4",
    "verse": "19",
    "text_sa": "duradabhnáinam ā́ śaye yācitā́ṃ ca ná dítsati | nā́smai kā́māḥ sám r̥dhyante yā́m ádattvā cíkīrṣati ||19||"
  },
  {
    "book": "12",
    "hymn": "4",
    "verse": "20",
    "text_sa": "devā́ vaśā́m ayācan múkhaṃ kr̥tvā́ brā́hmaṇam | téṣāṃ sárveṣām ádadad dhéḍaṃ ny èti mā́nuṣaḥ ||20|| {20}"
  },
  {
    "book": "12",
    "hymn": "4",
    "verse": "21",
    "text_sa": "héḍaṃ paśūnā́ṃ ny èti brāhmaṇébhyó 'dadad vaśā́m | devā́nāṃ níhitaṃ bhāgáṃ mártyaś cén nipriyāyáte ||21||"
  },
  {
    "book": "12",
    "hymn": "4",
    "verse": "22",
    "text_sa": "yád anyé śatáṃ yā́ceyur brāhmaṇā́ gópatiṃ vaśā́m | áthaināṃ devā́ abruvann eváṃ ha vidúṣo vaśā́ ||22||"
  },
  {
    "book": "12",
    "hymn": "4",
    "verse": "23",
    "text_sa": "yá eváṃ vidúṣe 'dattvā́thānyébhyo dádad vaśā́m | durgā́ tásmā adhiṣṭhā́ne pr̥thivī́ sahádevatā ||23||"
  },
  {
    "book": "12",
    "hymn": "4",
    "verse": "24",
    "text_sa": "devā́ vaśā́m ayācan yásminn ágre ájāyata | tā́m etā́ṃ vidyān nā́radaḥ sahá deváir úd ājata ||24||"
  },
  {
    "book": "12",
    "hymn": "4",
    "verse": "25",
    "text_sa": "anapatyám álpapaśuṃ vaśā́ kr̥ṇoti pū́ruṣam | brāhmaṇáiś ca yācitā́m áthaināṃ nipriyāyáte ||25||"
  },
  {
    "book": "12",
    "hymn": "4",
    "verse": "26",
    "text_sa": "agnī́ṣomābhyāṃ kā́māya mitrā́ya váruṇāya ca | tébhyo yācanti brāhmaṇā́s téṣv ā́ vr̥ścaté 'dadat ||26||"
  },
  {
    "book": "12",
    "hymn": "4",
    "verse": "27",
    "text_sa": "yā́vad asyā gópatir nópaśr̥ṇuyā́d ŕ̥caḥ svayám | cáred asya tā́vad góṣu nā́sya śrutvā́ gr̥hé vaset ||27||"
  },
  {
    "book": "12",
    "hymn": "4",
    "verse": "28",
    "text_sa": "yó asyā ŕ̥ca upaśrútyā́tha góṣv ácīcarat | ā́yuś ca tásya bhū́tiṃ ca devā́ vr̥ścanti hīḍitā́ḥ ||28||"
  },
  {
    "book": "12",
    "hymn": "4",
    "verse": "29",
    "text_sa": "vaśā́ cárantī bahudhā́ devā́nāṃ níhito nidhíḥ | āvíṣ kr̥ṇuṣva rūpā́ṇi yadā́ sthā́ma jíghāṃsati ||29||"
  },
  {
    "book": "12",
    "hymn": "4",
    "verse": "30",
    "text_sa": "āvír ātmā́naṃ kr̥ṇute yadā́ sthā́ma jíghāṃsati | átho ha brahmábhyo vaśā́ yāñcyā́ya kr̥ṇute mánaḥ ||30|| {21}"
  },
  {
    "book": "12",
    "hymn": "4",
    "verse": "31",
    "text_sa": "mánasā sáṃ kalpayati tád devā́m̐ ápi gachati | táto ha brahmā́ṇo vaśā́m upapráyanti yā́citum ||31||"
  },
  {
    "book": "12",
    "hymn": "4",
    "verse": "32",
    "text_sa": "svadhākāréṇa pitŕ̥bhyo yajñéna devátābhyaḥ | dā́nena rājanyò vaśā́yā mātúr héḍam ná gachati ||32||"
  },
  {
    "book": "12",
    "hymn": "4",
    "verse": "33",
    "text_sa": "vaśā́ mātā́ rājanyàsya táthā sáṃbhūtam agraśáḥ | tásyā āhur ánarpaṇaṃ yád brahmábhyaḥ pradīyáte ||33||"
  },
  {
    "book": "12",
    "hymn": "4",
    "verse": "34",
    "text_sa": "yáthā́jyaṃ prágr̥hītam ālumpét srucó agnáye | evā́ ha brahmábhyo vaśā́m agnáya ā́ vr̥ścaté 'dadat ||34||"
  },
  {
    "book": "12",
    "hymn": "4",
    "verse": "35",
    "text_sa": "puroḍā́śavatsā sudúghā loké 'smā úpa tiṣṭhati | sā́smai sárvān kā́mān vaśā́ pradadúṣe duhe ||35||"
  },
  {
    "book": "12",
    "hymn": "4",
    "verse": "36",
    "text_sa": "sárvān kā́mān yamarā́jye vaśā́ pradadúṣe duhe | áthāhur nā́rakaṃ lokáṃ nirundhānásya yācitā́m ||36||"
  },
  {
    "book": "12",
    "hymn": "4",
    "verse": "37",
    "text_sa": "pravīyámānā carati kruddhā́ gópataye vaśā́ | vehátaṃ mā mányamāno mr̥tyóḥ pā́śeṣu badhyatām ||37||"
  },
  {
    "book": "12",
    "hymn": "4",
    "verse": "38",
    "text_sa": "yó vehátaṃ mányamāno 'mā́ ca pácate vaśā́m | ápy asya putrā́n páutrāṃś ca yācáyate bŕ̥haspátiḥ ||38||"
  },
  {
    "book": "12",
    "hymn": "4",
    "verse": "39",
    "text_sa": "mahád eṣā́va tapati cárantī góṣu gáur ápi | átho ha gópataye vaśā́daduṣe viṣáṃ duhe ||39||"
  },
  {
    "book": "12",
    "hymn": "4",
    "verse": "40",
    "text_sa": "priyáṃ paśūnā́ṃ bhavati yád brahmábhyaḥ pradīyáte | átho vaśā́yās tát priyáṃ yád devatrā́ havíḥ syā́t ||40|| {22}"
  },
  {
    "book": "12",
    "hymn": "4",
    "verse": "41",
    "text_sa": "yā́ vaśā́ udákalpayan devā́ yajñā́d udétya | tā́sāṃ viliptyáṃ bhīmā́m udā́kuruta nāradáḥ ||41||"
  },
  {
    "book": "12",
    "hymn": "4",
    "verse": "42",
    "text_sa": "tā́ṃ devā́ amīmāṃsanta vaśéyā́3m ávaśéti | tā́m abravīn nāradá eṣā́ vaśā́nāṃ vaśátaméti ||42||"
  },
  {
    "book": "12",
    "hymn": "4",
    "verse": "43",
    "text_sa": "káti nú vaśā́ nārada yā́s tváṃ vettha manuṣyajā́ḥ | tā́s tvā pr̥chāmi vidvā́ṃsaṃ kásyā nā́śnīyād ábrāhmaṇaḥ ||43||"
  },
  {
    "book": "12",
    "hymn": "4",
    "verse": "44",
    "text_sa": "viliptyā́ br̥haspate yā́ ca sūtávaśā vaśā́ | tásyā nā́śnīyād ábrāhmaṇo yá āśáṃseta bhū́tyām ||44||"
  },
  {
    "book": "12",
    "hymn": "4",
    "verse": "45",
    "text_sa": "námas te astu nāradānuṣṭhú vidúṣe vaśā́ | katamā́sāṃ bhīmátamā yā́m ádattvā parābhávet ||45||"
  },
  {
    "book": "12",
    "hymn": "4",
    "verse": "46",
    "text_sa": "viliptī́ yā́ br̥haspaté 'tho sūtávaśā vaśā́ | tásyā nā́śnīyād ábrāhmaṇo yá āśáṃseta bhū́tyām ||46||"
  },
  {
    "book": "12",
    "hymn": "4",
    "verse": "47",
    "text_sa": "trī́ṇi vái vaśājātā́ni viliptī́ sūtávaśā vaśā́ | tā́ḥ prá yached brahmábhyaḥ só 'nāvraskáḥ prajā́patau ||47||"
  },
  {
    "book": "12",
    "hymn": "4",
    "verse": "48",
    "text_sa": "etád vo brāhmaṇā havír íti manvīta yācitáḥ | vaśā́ṃ céd enaṃ yā́ceyur yā́ bhīmā́daduṣo gr̥hé ||48||"
  },
  {
    "book": "12",
    "hymn": "4",
    "verse": "49",
    "text_sa": "devā́ vaśā́ṃ páry avadan ná no 'dād íti hīḍitā́ḥ | etā́bhir r̥gbhír bhedáṃ tásmād vái sá párābhavat ||49||"
  },
  {
    "book": "12",
    "hymn": "4",
    "verse": "50",
    "text_sa": "utáināṃ bhedó nā́dadād vaśā́m índreṇa yācitáḥ | tásmāt táṃ devā́ ā́gasó 'vr̥ścann ahamuttaré ||50||"
  },
  {
    "book": "12",
    "hymn": "4",
    "verse": "51",
    "text_sa": "yé vaśā́yā ádānāya vádanti parirāpíṇaḥ | índrasya manyáve jālmā́ ā́ vr̥ścante ácittyā ||51||"
  },
  {
    "book": "12",
    "hymn": "4",
    "verse": "52",
    "text_sa": "yé gópatiṃ parāṇī́yāthāhúr mā́ dadā íti | rudrásyāstāṃ te hetī́ṃ pári yanty ácittyā ||52||"
  },
  {
    "book": "12",
    "hymn": "4",
    "verse": "53",
    "text_sa": "yádi hutáṃ yády áhutām amā́ ca pácate vaśā́m | devā́nt sábrāhmaṇān r̥tvā́ jihmó lokā́n nír r̥chati ||53|| {23}"
  },
  {
    "book": "12",
    "hymn": "5",
    "verse": "53",
    "text_sa": "śrámeṇa tápasā sr̥ṣṭā́ bráhmaṇā vittā́ rté śritā́ ||1|| vaiśvadevī́ hy ùcyáse kr̥tyā́ kū́lbajam ā́vr̥tā ||53||"
  },
  {
    "book": "12",
    "hymn": "5",
    "verse": "2",
    "text_sa": "satyénā́vr̥tā śriyā́ prā́vr̥tā yáśasā párīvr̥tā ||2||"
  },
  {
    "book": "12",
    "hymn": "5",
    "verse": "3",
    "text_sa": "svadháyā párihitā śraddháyā páryūḍhā dīkṣáyā guptā́ yajñé prátiṣṭhitā lokó nidhánam ||3||"
  },
  {
    "book": "12",
    "hymn": "5",
    "verse": "4",
    "text_sa": "bráhma padavāyáṃ brāhmaṇó 'dhipatiḥ ||4||"
  },
  {
    "book": "12",
    "hymn": "5",
    "verse": "5",
    "text_sa": "tā́m ādádānasya brahmagavī́ṃ jinató brāhmaṇáṃ kṣatríyasya ||5||"
  },
  {
    "book": "12",
    "hymn": "5",
    "verse": "6",
    "text_sa": "ápa krāmati sūnŕ̥tā vīryàṃ púnyā lakṣmī́ḥ ||6|| {24}"
  },
  {
    "book": "12",
    "hymn": "5",
    "verse": "7",
    "text_sa": "ójaś ca téjaś ca sáhaś ca bálaṃ ca vā́k cendriyáṃ ca śrī́ś ca dhármaś ca ||7||"
  },
  {
    "book": "12",
    "hymn": "5",
    "verse": "8",
    "text_sa": "bráhma ca kṣatráṃ ca rāṣṭráṃ ca víśaś ca tvíṣiś ca yáśaś ca várcaś ca dráviṇaṃ ca ||8||"
  },
  {
    "book": "12",
    "hymn": "5",
    "verse": "9",
    "text_sa": "ā́yuś ca rūpáṃ ca nā́ma ca kīrtíś ca prāṇáś cāpānáś ca cákṣuś ca śrótraṃ ca ||9||"
  },
  {
    "book": "12",
    "hymn": "5",
    "verse": "10",
    "text_sa": "páyaś ca rásaś cā́nnaṃ cānnā́dyaṃ ca rtáṃ ca satyáṃ ceṣṭáṃ ca pūrtáṃ ca prajā́ ca paśávaś ca ||10||"
  },
  {
    "book": "12",
    "hymn": "5",
    "verse": "11",
    "text_sa": "tā́ni sárvāṇy ápa krāmanti brahmagavī́m ādádānasya jinató brāhmaṇáṃ kṣatríyasya ||11|| {25}"
  },
  {
    "book": "12",
    "hymn": "5",
    "verse": "12",
    "text_sa": "sáiṣā́ bhīmā́ brahmagavy àgháviṣā sākṣā́t kr̥tyā́ kū́lbajam ā́vr̥tā ||12||"
  },
  {
    "book": "12",
    "hymn": "5",
    "verse": "13",
    "text_sa": "sárvāṇy asyāṃ ghorā́ṇi sárve ca mr̥tyávaḥ ||13||"
  },
  {
    "book": "12",
    "hymn": "5",
    "verse": "14",
    "text_sa": "sárvāṇy asyāṃ krūrā́ṇi sárve puruṣavadhā́ḥ ||14||"
  },
  {
    "book": "12",
    "hymn": "5",
    "verse": "15",
    "text_sa": "sā́ brahmajyáṃ devapīyúṃ brahmagavy ā̀dīyámānā mr̥tyóḥ pádvīṣa ā́ dyati ||15||"
  },
  {
    "book": "12",
    "hymn": "5",
    "verse": "16",
    "text_sa": "meníḥ śatávadhā hí sā́ brahmajyásya kṣítir hí sā́ ||16||"
  },
  {
    "book": "12",
    "hymn": "5",
    "verse": "17",
    "text_sa": "tásmād vái brāhmaṇā́nāṃ gáur durādhárṣā vijānatā́ ||17||"
  },
  {
    "book": "12",
    "hymn": "5",
    "verse": "18",
    "text_sa": "vájro dhā́vantī vaiśvānará údvītā ||18||"
  },
  {
    "book": "12",
    "hymn": "5",
    "verse": "19",
    "text_sa": "hetíḥ śaphā́n utkhidántī mahādevò 'pékṣamāṇā ||19||"
  },
  {
    "book": "12",
    "hymn": "5",
    "verse": "20",
    "text_sa": "kṣurápavir ī́kṣamāṇā vā́śyamānābhí sphūrjati ||20||"
  },
  {
    "book": "12",
    "hymn": "5",
    "verse": "21",
    "text_sa": "mr̥tyúr hiṅkr̥ṇvaty ùgró deváḥ púchaṃ paryásyantī ||21||"
  },
  {
    "book": "12",
    "hymn": "5",
    "verse": "22",
    "text_sa": "sarvajyāníḥ kárṇau varīvarjáyantī rājayakṣmó méhantī ||22||"
  },
  {
    "book": "12",
    "hymn": "5",
    "verse": "23",
    "text_sa": "menír duhyámānā śīrṣaktír dugdhā́ ||23||"
  },
  {
    "book": "12",
    "hymn": "5",
    "verse": "24",
    "text_sa": "sedír upatíṣṭhantī mithoyodháḥ párāmr̥ṣṭā ||24||"
  },
  {
    "book": "12",
    "hymn": "5",
    "verse": "25",
    "text_sa": "śaravyā̀ múkhe 'pinahyámāna ŕ̥tir hanyámānā ||25||"
  },
  {
    "book": "12",
    "hymn": "5",
    "verse": "26",
    "text_sa": "agháviṣā nipátantī támo nípatitā ||26||"
  },
  {
    "book": "12",
    "hymn": "5",
    "verse": "27",
    "text_sa": "anugáchantī prāṇā́n úpa dāsayati brahmagavī́ brahmajyásya ||27|| {26}"
  },
  {
    "book": "12",
    "hymn": "5",
    "verse": "28",
    "text_sa": "váiraṃ vikr̥tyámānā páutrādyaṃ vibhājyámānā ||28||"
  },
  {
    "book": "12",
    "hymn": "5",
    "verse": "29",
    "text_sa": "devahetír hriyámāṇā vyr̥̀ddhír hr̥tā́ ||29||"
  },
  {
    "book": "12",
    "hymn": "5",
    "verse": "30",
    "text_sa": "pāpmā́dhidhīyámānā pā́ruṣyam avadhīyámānā ||30||"
  },
  {
    "book": "12",
    "hymn": "5",
    "verse": "31",
    "text_sa": "viṣáṃ prayásyantī takmā́ práyastā ||31||"
  },
  {
    "book": "12",
    "hymn": "5",
    "verse": "32",
    "text_sa": "agháṃ pracyámānā duṣvápnyaṃ pakvā́ ||32||"
  },
  {
    "book": "12",
    "hymn": "5",
    "verse": "33",
    "text_sa": "mūlabárhaṇī paryākriyámāṇā kṣítiḥ paryā́kr̥tā ||33||"
  },
  {
    "book": "12",
    "hymn": "5",
    "verse": "34",
    "text_sa": "ásaṃjñā gandhéna śúg uddhriyámāṇāśīviṣá úddhr̥tā ||34||"
  },
  {
    "book": "12",
    "hymn": "5",
    "verse": "35",
    "text_sa": "ábhūtir upahriyámāṇā párābhūtir úpahr̥tā ||35||"
  },
  {
    "book": "12",
    "hymn": "5",
    "verse": "36",
    "text_sa": "śarváḥ kruddháḥ piśyámānā śímidā piśitā́ ||36||"
  },
  {
    "book": "12",
    "hymn": "5",
    "verse": "37",
    "text_sa": "ávartir aśyámānā nírr̥tir aśitā́ ||37||"
  },
  {
    "book": "12",
    "hymn": "5",
    "verse": "38",
    "text_sa": "aśitā́ lokā́c chinatti brahmagavī́ brahmajyám asmā́c cāmúṣmāc ca ||38|| {27}"
  },
  {
    "book": "12",
    "hymn": "5",
    "verse": "39",
    "text_sa": "tásyā āhánanaṃ kr̥tyā́ menír āśásanaṃ valagá ū́badhyam ||39||"
  },
  {
    "book": "12",
    "hymn": "5",
    "verse": "40",
    "text_sa": "asvagátā párihṇutā ||40||"
  },
  {
    "book": "12",
    "hymn": "5",
    "verse": "41",
    "text_sa": "agníḥ kravyā́d bhūtvā́ brahmagavī́ brahmajyáṃ pravíśyātti ||41||"
  },
  {
    "book": "12",
    "hymn": "5",
    "verse": "42",
    "text_sa": "sárvāsyā́ṅgā párvā mū́lāni vr̥ścati ||42||"
  },
  {
    "book": "12",
    "hymn": "5",
    "verse": "43",
    "text_sa": "chinátty asya pitr̥bandhú párā bhāvayati mātr̥bandhú ||43||"
  },
  {
    "book": "12",
    "hymn": "5",
    "verse": "44",
    "text_sa": "vivāhā́ṃ jñātī́nt sárvān ápi kṣāpayati brahmagavī́ brahmajyásya kṣatríyeṇā́punardīyamānā ||44||"
  },
  {
    "book": "12",
    "hymn": "5",
    "verse": "45",
    "text_sa": "avāstúm enam ásvagam áprajasaṃ karoty aparāparaṇó bhavati kṣīyáte ||45||"
  },
  {
    "book": "12",
    "hymn": "5",
    "verse": "46",
    "text_sa": "yá eváṃ vidúṣo brāhmaṇásya kṣatríyo gā́m ādatté ||46|| {28}"
  },
  {
    "book": "12",
    "hymn": "5",
    "verse": "47",
    "text_sa": "kṣipráṃ vái tásyāhánane gŕ̥dhrāḥ kurvata ailabám ||47||"
  },
  {
    "book": "12",
    "hymn": "5",
    "verse": "48",
    "text_sa": "kṣipráṃ vái tásyādáhanaṃ pári nr̥tyanti keśínīr āghnānā́ḥ pāṇínórasi kurvāṇā́ḥ pāpám ailabám ||48||"
  },
  {
    "book": "12",
    "hymn": "5",
    "verse": "49",
    "text_sa": "kṣipráṃ vái tásya vā́stuṣu vŕ̥kāḥ kurvata ailabám ||49||"
  },
  {
    "book": "12",
    "hymn": "5",
    "verse": "50",
    "text_sa": "kṣipráṃ vái tásya pr̥chanti yát tád ā́sī3d idáṃ nú tā́3d íti ||50||"
  },
  {
    "book": "12",
    "hymn": "5",
    "verse": "51",
    "text_sa": "chindhy ā́ chindhi prá chindhy ápi kṣāpaya kṣāpáya ||51||"
  },
  {
    "book": "12",
    "hymn": "5",
    "verse": "52",
    "text_sa": "ādádānam āṅgirasi brahmajyám úpa dāsaya ||52||"
  },
  {
    "book": "12",
    "hymn": "5",
    "verse": "54",
    "text_sa": "óṣantī samóṣantī bráhmaṇo vájraḥ ||54||"
  },
  {
    "book": "12",
    "hymn": "5",
    "verse": "55",
    "text_sa": "kṣurápavir mr̥tyúr bhūtvā́ ví dhāva tvám ||55||"
  },
  {
    "book": "12",
    "hymn": "5",
    "verse": "56",
    "text_sa": "ā́ datse jinatā́ṃ várca iṣṭáṃ pūrtáṃ cāśíṣaḥ ||56||"
  },
  {
    "book": "12",
    "hymn": "5",
    "verse": "57",
    "text_sa": "ādā́ya jītáṃ jītā́ya lokè 'múṣmin prá yachasi ||57||"
  },
  {
    "book": "12",
    "hymn": "5",
    "verse": "58",
    "text_sa": "ághnye padavī́r bhava brāhmaṇásyābhíśastyā ||58||"
  },
  {
    "book": "12",
    "hymn": "5",
    "verse": "59",
    "text_sa": "meníḥ śaravyā̀ bhavāghā́d agháviṣā bhava ||59||"
  },
  {
    "book": "12",
    "hymn": "5",
    "verse": "60",
    "text_sa": "ághnye prá śíro jahi brahmajyásya kr̥tā́gaso devapīyór arādhásaḥ ||60||"
  },
  {
    "book": "12",
    "hymn": "5",
    "verse": "61",
    "text_sa": "tváyā prámūrṇaṃ mr̥ditám agnír dahatu duścítam ||61|| {29}"
  },
  {
    "book": "12",
    "hymn": "5",
    "verse": "62",
    "text_sa": "vr̥ścá prá vr̥śca sáṃ vr̥śca dáha prá daha sáṃ daha ||62||"
  },
  {
    "book": "12",
    "hymn": "5",
    "verse": "63",
    "text_sa": "brahmajyáṃ devy aghnya ā́ mū́lād anusáṃdaha ||63||"
  },
  {
    "book": "12",
    "hymn": "5",
    "verse": "64",
    "text_sa": "yáthā́yād yamasādanā́t pāpalokā́n parāvátaḥ ||64||"
  },
  {
    "book": "12",
    "hymn": "5",
    "verse": "65",
    "text_sa": "evā́ tváṃ devy aghnye brahmajyásya kr̥tā́gaso devapīyór arādhásaḥ ||65||"
  },
  {
    "book": "12",
    "hymn": "5",
    "verse": "66",
    "text_sa": "vájreṇa śatáparvaṇā tīkṣṇéna kṣurábhr̥ṣṭinā ||66||"
  },
  {
    "book": "12",
    "hymn": "5",
    "verse": "67",
    "text_sa": "prá skandhā́n prá śíro jahi ||67||"
  },
  {
    "book": "12",
    "hymn": "5",
    "verse": "68",
    "text_sa": "lómāny asya sáṃ chindhi tvácam asya ví veṣṭaya ||68||"
  },
  {
    "book": "12",
    "hymn": "5",
    "verse": "69",
    "text_sa": "māṃsā́ny asya śātaya snā́vāny asya sáṃ vr̥ha ||69||"
  },
  {
    "book": "12",
    "hymn": "5",
    "verse": "70",
    "text_sa": "ásthīny asya pīḍaya majjā́nam asya nír jahi ||70||"
  },
  {
    "book": "12",
    "hymn": "5",
    "verse": "71",
    "text_sa": "sárvāsyā́ṅgā párvāṇi ví śrathaya ||71||"
  },
  {
    "book": "12",
    "hymn": "5",
    "verse": "72",
    "text_sa": "agnír enaṃ kravyā́t pr̥thivyā́ nudatām úd oṣatu vāyúr antárikṣān maható varimṇáḥ ||72||"
  },
  {
    "book": "12",
    "hymn": "5",
    "verse": "73",
    "text_sa": "sū́rya enaṃ diváḥ prá ṇudatāṃ ny òṣatu ||73|| {30}"
  },
  {
    "book": "13",
    "hymn": "1",
    "verse": "1",
    "text_sa": "udéhi vājin yó apsv àntár idáṃ rāṣṭráṃ prá viśa sūnŕ̥tāvat | yó róhito víśvam idáṃ jajā́na sá tvā rāṣṭrā́ya súbhr̥taṃ bibhartu ||1||"
  },
  {
    "book": "13",
    "hymn": "1",
    "verse": "2",
    "text_sa": "úd vā́ja ā́ gan yó apsv àntár víśa ā́ roha tvádyonayo yā́ḥ | sómaṃ dádhāno 'pá óṣadhīr gā́ś cátuṣpado dvipáda ā́ veśayehá ||2||"
  },
  {
    "book": "13",
    "hymn": "1",
    "verse": "3",
    "text_sa": "yūyám ugrā́ marutaḥ pr̥śnimātara índreṇa yujā́ prá mr̥ṇīta śátrūn | ā́ vo róhitaḥ śr̥ṇavat sudānavas triṣaptā́so marutaḥ svādusaṃmudaḥ ||3||"
  },
  {
    "book": "13",
    "hymn": "1",
    "verse": "4",
    "text_sa": "rúho ruroha róhita ā́ ruroha gárbho jánīnāṃ janúṣām upástham | tā́bhiḥ sáṃrabdham ánv avindan ṣáḍ urvī́r gātúṃ prapáśyann ihá rāṣṭrám ā́hāḥ ||4||"
  },
  {
    "book": "13",
    "hymn": "1",
    "verse": "5",
    "text_sa": "ā́ te rāṣṭrám ihá róhito 'hārṣīd vy ā̀sthan mŕ̥dho ábhayaṃ te abhūt | tásmai te dyāvāpr̥thivī́ revátībhiḥ kā́maṃ duhātām ihá śákvarībhiḥ ||5||"
  },
  {
    "book": "13",
    "hymn": "1",
    "verse": "6",
    "text_sa": "róhito dyā́vāpr̥thivī́ jajāna tátra tántuṃ parameṣṭhī́ tatāna | tátra śiśriye 'já ékapādó 'dr̥ṃhad dyā́vāpr̥thivī́ bálena ||6||"
  },
  {
    "book": "13",
    "hymn": "1",
    "verse": "7",
    "text_sa": "róhito dyā́vāpr̥thivī́ adr̥ṃhat téna svà stabhitáṃ téna nā́kaḥ | ténāntárikṣaṃ vímitā rájāṃsi téna devā́ amŕ̥tam ánv avindan ||7||"
  },
  {
    "book": "13",
    "hymn": "1",
    "verse": "8",
    "text_sa": "ví róhito amr̥śad viśvárūpaṃ samākurvāṇáḥ prarúho rúhaś ca | dívaṃ rūḍhvā́ mahatā́ mahimnā́ sáṃ te rāṣṭrám anaktu páyasā ghr̥téna ||8||"
  },
  {
    "book": "13",
    "hymn": "1",
    "verse": "9",
    "text_sa": "yā́s te rúhaḥ prarúho yā́s ta ārúho yā́bhir āpr̥ṇā́si dívam antárikṣam | tā́sāṃ bráhmaṇā páyasā vavr̥dhānó viśí rāṣṭré jāgr̥hi róhitasya ||9||"
  },
  {
    "book": "13",
    "hymn": "1",
    "verse": "10",
    "text_sa": "yás te víśas tápasaḥ saṃbabhūvúr vatsáṃ gāyatrī́m ánu tā́ ihā́guḥ | tā́s tvā viśantu mánasā śivéna sáṃmātā vatsó abhy ètu róhitaḥ ||10|| {1}"
  },
  {
    "book": "13",
    "hymn": "1",
    "verse": "11",
    "text_sa": "ūrdhvó róhito ádhi nā́ke asthād víśvā rūpā́ṇi janáyan yúvā kavíḥ | tigménāgnír jyótiṣā ví bhāti tr̥tī́ye cakre rájasi priyā́ṇi ||11||"
  },
  {
    "book": "13",
    "hymn": "1",
    "verse": "12",
    "text_sa": "sahásraśr̥ṅgo vr̥ṣabhó jātávedā ghr̥tā́hutaḥ sómapr̥ṣṭhaḥ suvī́raḥ | mā́ mā hāsīn nāthitó nét tvā jáhāni gopoṣáṃ ca me vīrapoṣáṃ ca dhehi ||12||"
  },
  {
    "book": "13",
    "hymn": "1",
    "verse": "13",
    "text_sa": "róhito yajñásya janitā́ múkhaṃ ca róhitāya vācā́ śrótreṇa mánasā juhomi | róhitaṃ devā́ yanti sumanasyámānāḥ sá mā róhaiḥ sāmityái rohayatu ||13||"
  },
  {
    "book": "13",
    "hymn": "1",
    "verse": "14",
    "text_sa": "róhito yajñáṃ vy àdadhād viśvákarmaṇe tásmāt téjāṃsy úpa memā́ny ā́guḥ | vocéyaṃ te nā́bhiṃ bhúvanasyā́dhi majmáni ||14||"
  },
  {
    "book": "13",
    "hymn": "1",
    "verse": "15",
    "text_sa": "ā́ tvā ruroha br̥haty ùtá paṅktír ā́ kakúb várcasā jātavedaḥ | ā́ tvā rurohoṣṇihākṣaró vaṣaṭkārá ā́ tvā ruroha róhito rétasā sahá ||15||"
  },
  {
    "book": "13",
    "hymn": "1",
    "verse": "16",
    "text_sa": "ayáṃ vaste gárbhaṃ pr̥thivyā́ dívaṃ vaste 'yám antárikṣam | ayáṃ bradhnásya viṣṭápi svàr lokā́n vy ā̀naśe ||16||"
  },
  {
    "book": "13",
    "hymn": "1",
    "verse": "17",
    "text_sa": "vā́cas pate pr̥thivī́ naḥ syonā́ syonā́ yónis tálpā naḥ suśévā | iháivá prāṇáḥ sakhyé no astu táṃ tvā parameṣṭhin páry agnír ā́yuṣā várcasā dadhātu ||17||"
  },
  {
    "book": "13",
    "hymn": "1",
    "verse": "18",
    "text_sa": "vā́cas pata r̥távaḥ páñca yé nau vaiśvakarmaṇā́ḥ pári yé saṃbabhūvúḥ | iháivá prāṇáḥ sakhyé no astu táṃ tvā parameṣṭhin pári róhita ā́yuṣā várcasā dadhātu ||18||"
  },
  {
    "book": "13",
    "hymn": "1",
    "verse": "19",
    "text_sa": "vā́cas pate saumanasáṃ mánaś ca goṣṭhé no gā́ janáya yóniṣu prajā́ḥ | iháivá prāṇáḥ sakhyé no astu táṃ tvā parameṣṭhin páry ahám ā́yuṣā várcasā dadhātu ||19||"
  },
  {
    "book": "13",
    "hymn": "1",
    "verse": "20",
    "text_sa": "pári tvā dhāt savitā́ devó agnír várcasā mitrā́váruṇāv abhí tvā | sárvā árātīr avakrā́mann éhīdáṃ rāṣṭrám akaraḥ sunŕ̥tāvat ||20|| {2}"
  },
  {
    "book": "13",
    "hymn": "1",
    "verse": "21",
    "text_sa": "yáṃ tvā pŕ̥ṣatī ráthe práṣṭir váhati rohita | śubhā́ yāsi riṇánn apáḥ ||21||"
  },
  {
    "book": "13",
    "hymn": "1",
    "verse": "22",
    "text_sa": "ánuvratā róhiṇī róhitasya sūríḥ suvárṇā br̥hatī́ suvárcāḥ | táyā vā́jān viśvárūpāṃ jayema táyā víśvāḥ pŕ̥tanā abhí ṣyāma ||22||"
  },
  {
    "book": "13",
    "hymn": "1",
    "verse": "23",
    "text_sa": "idáṃ sádo róhiṇī róhitasyāsáu pánthāḥ pŕ̥ṣatī yéna yā́ti | tā́ṃ gandharvā́ḥ kaśyápā ún nayanti tā́ṃ rakṣanti kaváyó 'pramādam ||23||"
  },
  {
    "book": "13",
    "hymn": "1",
    "verse": "24",
    "text_sa": "sū́ryasyā́śvā hárayaḥ ketumántaḥ sádā vahanty amŕ̥tāḥ sukháṃ rátham | ghr̥tapā́vā róhito bhrā́jamāno dívaṃ deváḥ pŕ̥ṣatīm ā́ viveśa ||24||"
  },
  {
    "book": "13",
    "hymn": "1",
    "verse": "25",
    "text_sa": "yó róhito vr̥ṣabhás tigmáśr̥ṅgaḥ páry agníṃ pári sū́ryaṃ babhū́va | yó viṣṭabhnā́ti pr̥thivī́ṃ dívaṃ ca tásmād devā́ ádhi sŕ̥ṣṭīḥ sr̥jante ||25||"
  },
  {
    "book": "13",
    "hymn": "1",
    "verse": "26",
    "text_sa": "róhito dívam ā́ruhan mahatáḥ páry arṇavā́t | sárvo ruroha róhito rúhaḥ ||26||"
  },
  {
    "book": "13",
    "hymn": "1",
    "verse": "27",
    "text_sa": "ví mimīṣva páyasvatīṃ ghr̥tā́cīṃ devā́nāṃ dhenúr ánapaspr̥g eṣā́ | índraḥ sómaṃ pibatu kṣémo astv agníḥ prá stautu ví mŕ̥dho nudasva ||27||"
  },
  {
    "book": "13",
    "hymn": "1",
    "verse": "28",
    "text_sa": "sámiddho agníḥ samidhānó ghr̥távr̥ddho ghr̥tā́hutaḥ | abhīṣā́ṭ viśvāṣā́ḍ agníḥ sapátnān hantu yé máma ||28||"
  },
  {
    "book": "13",
    "hymn": "1",
    "verse": "29",
    "text_sa": "hántv enān prá dahatv árir yó naḥ pr̥tanyáti | kravyā́dāgnínā vayáṃ sapátnān prá dahāmasi ||29||"
  },
  {
    "book": "13",
    "hymn": "1",
    "verse": "30",
    "text_sa": "avācī́nān áva jahī́ndra vájreṇa bāhumā́n | ádhā sapátnān māmakā́n agnés téjobhir ā́diṣi ||30|| {3}"
  },
  {
    "book": "13",
    "hymn": "1",
    "verse": "31",
    "text_sa": "ágne sapátnān ádharān pādayāsmád vyatháyā sajātám utpípānaṃ br̥haspate | índrāgnī mítrāvaruṇāv ádhare padyantām ápratimanyūyamānāḥ ||31||"
  },
  {
    "book": "13",
    "hymn": "1",
    "verse": "32",
    "text_sa": "udyáṃs tváṃ deva sūrya sapátnān áva me jahi | ávainān áśmanā jahi té yantv adhamáṃ támaḥ ||32||"
  },
  {
    "book": "13",
    "hymn": "1",
    "verse": "33",
    "text_sa": "vatsó virā́jo vr̥ṣabhó matīnā́m ā́ ruroha śukrápr̥ṣṭho 'ntárikṣam | ghr̥ténārkám abhy àrcanti vatsáṃ bráhma sántaṃ bráhmaṇā vardhayanti ||33||"
  },
  {
    "book": "13",
    "hymn": "1",
    "verse": "34",
    "text_sa": "dívaṃ ca róha pr̥thivī́ṃ ca roha rāṣṭráṃ ca róha dráviṇaṃ ca roha | prajā́ṃ ca róhāmŕ̥taṃ ca roha róhitena tanvàṃ sáṃ spr̥ṣasva ||34||"
  },
  {
    "book": "13",
    "hymn": "1",
    "verse": "35",
    "text_sa": "yé devā́ rāṣṭrabhŕ̥to 'bhíto yánti sū́ryam | táiṣ ṭe róhitaḥ samvidānó rāṣṭráṃ dadhātu sumanasyámānaḥ ||35||"
  },
  {
    "book": "13",
    "hymn": "1",
    "verse": "36",
    "text_sa": "út tvā yajñā́ bráhmapūtā vahanty adhvagáto hárayas tvā vahanti | tiráḥ samudrám áti rocase 'rṇavám ||36||"
  },
  {
    "book": "13",
    "hymn": "1",
    "verse": "37",
    "text_sa": "róhite dyā́vāpr̥thivī́ ádhi śrité vasujíti gojíti saṃdhanājíti | sahásraṃ yásya jánimāni saptá ca vocéyaṃ te nā́bhiṃ bhúvanasyā́dhi majmáni ||37||"
  },
  {
    "book": "13",
    "hymn": "1",
    "verse": "38",
    "text_sa": "yaśā́ yāsi pradíśo díśaś ca yaśā́ḥ paśūnā́m utá carṣaṇīnā́m | yaśā́ḥ pr̥thivyā́ ádityā upásthe 'háṃ bhūyāsaṃ savitéva cā́ruḥ ||38||"
  },
  {
    "book": "13",
    "hymn": "1",
    "verse": "39",
    "text_sa": "amútra sánn ihá vetthetáḥ sáṃs tā́ni paśyasi | itáḥ paśyanti rocanáṃ diví sū́ryaṃ vipaścítam ||39||"
  },
  {
    "book": "13",
    "hymn": "1",
    "verse": "40",
    "text_sa": "devó devā́n marcayasy antáś carasy arṇavé | samānám agním indhate táṃ viduḥ kaváyaḥ páre ||40|| {4}"
  },
  {
    "book": "13",
    "hymn": "1",
    "verse": "41",
    "text_sa": "aváḥ páreṇa pará enā́vareṇa padā́ vatsáṃ bíbratī gáur úd asthāt | sā́ kadrī́cī káṃ svid árdhaṃ párāgāt kvà svit sūte nahí yūthé asmín ||41||"
  },
  {
    "book": "13",
    "hymn": "1",
    "verse": "42",
    "text_sa": "ékapadī dvipádī sā́ cátuṣpady aṣṭā́padī návapadī babhūvúṣī | sahásrākṣarā bhúvanasya paṅktís tásyāḥ samudrā́ ádhi ví kṣaranti ||42||"
  },
  {
    "book": "13",
    "hymn": "1",
    "verse": "43",
    "text_sa": "āróhan dyā́m amŕ̥taḥ prā́va me vácaḥ | út tvā yajñā́ bráhmapūtā vahanty adhvagáto hárayas tvā vahanti ||43||"
  },
  {
    "book": "13",
    "hymn": "1",
    "verse": "44",
    "text_sa": "véda tát te amartya yát ta ākrámaṇaṃ diví | yát te sadhásthaṃ paramé vyòman ||44||"
  },
  {
    "book": "13",
    "hymn": "1",
    "verse": "45",
    "text_sa": "sū́ryo dyā́ṃ sū́ryaḥ pr̥ṭhivī́ṃ sū́rya ā́pó'ti paśyati | sū́ryo bhūtásyáikaṃ cákṣur ā́ ruroha dívaṃ mahī́m ||45||"
  },
  {
    "book": "13",
    "hymn": "1",
    "verse": "46",
    "text_sa": "urvī́r āsan paridháyo védir bhū́mir akalpata | tátraitā́v agnī́ ā́dhatta himáṃ ghraṃsáṃ ca róhitaḥ ||46||"
  },
  {
    "book": "13",
    "hymn": "1",
    "verse": "47",
    "text_sa": "himáṃ ghraṃsáṃ cādhā́ya yū́pān kr̥tvā́ párvatān | varṣā́jyāv agnī́ ījāte róhitasya svarvídaḥ ||47||"
  },
  {
    "book": "13",
    "hymn": "1",
    "verse": "48",
    "text_sa": "svarvído róhitasya bráhmaṇāgníḥ sám idhyate | tásmād ghraṃsás tásmād dhimás tásmād yajñó 'jāyata ||48||"
  },
  {
    "book": "13",
    "hymn": "1",
    "verse": "49",
    "text_sa": "bráhmaṇāgnī́ vāvr̥dhānáu bráhmavr̥ddhau bráhmāhutau | bráhmeddhāv agnī́ ījāte róhitasya svarvídaḥ ||49||"
  },
  {
    "book": "13",
    "hymn": "1",
    "verse": "50",
    "text_sa": "satyé anyáḥ samā́hito 'psv ànyáḥ sám idhyate | bráhmeddhāv agnī́ ījāte róhitasya svarvídaḥ ||50|| {5}"
  },
  {
    "book": "13",
    "hymn": "1",
    "verse": "51",
    "text_sa": "yáṃ vā́taḥ pariśúmbhati yáṃ véndro bráhmaṇaspátiḥ | bráhmeddhāvagnī́ ījāte róhitasya svarvídaḥ ||51||"
  },
  {
    "book": "13",
    "hymn": "1",
    "verse": "52",
    "text_sa": "védiṃ bhū́miṃ kalpayitvā́ dívaṃ kr̥tvā́ dákṣiṇām | ghraṃsáṃ tád agníṃ kr̥tvā́ cakā́ra víśvam ātmanvád varṣéṇā́jyena róhitaḥ ||52||"
  },
  {
    "book": "13",
    "hymn": "1",
    "verse": "53",
    "text_sa": "varṣám ā́jam ghraṃsó agnír védir bhū́mir akalpata | tátraitā́n párvatān agnír gīrbhír ūrdhvā́m̐ akalpayat ||53||"
  },
  {
    "book": "13",
    "hymn": "1",
    "verse": "54",
    "text_sa": "gīrbhír ūrdhvā́n kalpayitvā́ róhito bhū́mim abravīt | tváyīdáṃ sárvaṃ jāyatāṃ yád bhūtáṃ yác ca bhāvyàm ||54||"
  },
  {
    "book": "13",
    "hymn": "1",
    "verse": "55",
    "text_sa": "sá yajñáḥ prathamó bhūtó bhávyo ajāyata | tásmād dha jajña idáṃ sárvaṃ yát kíṃ cedáṃ virócate róhitena ŕ̥ṣiṇā́bhr̥tam ||55||"
  },
  {
    "book": "13",
    "hymn": "1",
    "verse": "56",
    "text_sa": "yáś ca gā́ṃ padā́ sphuráti pratyáṅ sū́ryaṃ ca méhati | tásya vr̥ścāmi te mū́laṃ ná chāyā́ṃ karavó 'param ||56||"
  },
  {
    "book": "13",
    "hymn": "1",
    "verse": "57",
    "text_sa": "yó mābhichāyám atyéṣi mā́ṃ cāgníṃ cāntarā́ | tásya vr̥ścāmi te mū́laṃ ná chāyā́ṃ karavó 'param ||57||"
  },
  {
    "book": "13",
    "hymn": "1",
    "verse": "58",
    "text_sa": "yó adyá deva sūrya tvā́ṃ ca mā́ṃ cāntarā́yati | duṣvápnyaṃ tásmiṃ chámalaṃ duritā́ni ca mr̥jmahe ||58||"
  },
  {
    "book": "13",
    "hymn": "1",
    "verse": "59",
    "text_sa": "mā́ prá gāma pathó vayáṃ mā́ yajñā́d indra somínaḥ | mā́ntá sthur no árātayaḥ ||59||"
  },
  {
    "book": "13",
    "hymn": "1",
    "verse": "60",
    "text_sa": "yó yajñásya prasā́dhanas tántur devéṣv ā́tataḥ | tám ā́hutam aśīmahi ||60|| {6}"
  },
  {
    "book": "13",
    "hymn": "2",
    "verse": "1",
    "text_sa": "úd asya ketávo diví śukrā́ bhrā́janta īrate | ādityásya nr̥cákṣaso máhivratasya mīḍhúṣaḥ ||1||"
  },
  {
    "book": "13",
    "hymn": "2",
    "verse": "2",
    "text_sa": "diśā́ṃ prajñā́nāṃ svaráyantam arcíṣā supakṣám āśúṃ patáyantam arṇavé | stávāma sū́ryaṃ bhúvanasya gopā́ṃ yó raśmíbhir díśa ābhā́ti sárvāḥ ||2||"
  },
  {
    "book": "13",
    "hymn": "2",
    "verse": "3",
    "text_sa": "yát prā́ṅ pratyáṅ svadháyā yā́si śī́bhaṃ nā́nārūpe áhanī kárṣi māyáyā | tád āditya máhi tát te máhi śrávo yád éko víśvaṃ pári bhū́ma jā́yase ||3||"
  },
  {
    "book": "13",
    "hymn": "2",
    "verse": "4",
    "text_sa": "vipaścítaṃ taráṇiṃ bhrā́jamānaṃ váhanti yáṃ harítaḥ saptá bahvī́ḥ | srutā́d yám áttrir dívam unninā́ya táṃ tvā paśyanti pariyā́ntam ājím ||4||"
  },
  {
    "book": "13",
    "hymn": "2",
    "verse": "5",
    "text_sa": "mā́ tvā dabhan pariyā́ntam ājíṃ svastí durgā́m̐ áti yāhi śī́bham | dívaṃ ca sūrya pr̥thivī́ṃ ca devī́m ahorātré vimímāno yád éṣi ||5||"
  },
  {
    "book": "13",
    "hymn": "2",
    "verse": "6",
    "text_sa": "svastí te sūrya caráse ráthāya yénobhā́v ántau pariyā́si sadyáḥ | yáṃ te váhanti haríto váhiṣṭhāḥ śatám áśvā yádi vā saptá bahvī́ḥ ||6||"
  },
  {
    "book": "13",
    "hymn": "2",
    "verse": "7",
    "text_sa": "sukháṃ sūrya rátham aṃśumántaṃ syonáṃ suváhnim ádhi tiṣṭha vājínam | yáṃ te váhanti haríto váhiṣṭhāḥ śatám áśvā yádi vā saptá bahvī́ḥ ||7||"
  },
  {
    "book": "13",
    "hymn": "2",
    "verse": "8",
    "text_sa": "saptá sū́ryo haríto yā́tave ráthe híraṇyatvacaso br̥hatī́r ayukta | ámoci śukró rájasaḥ parástād vidhū́ya devás támo dívam ā́ruhat ||8||"
  },
  {
    "book": "13",
    "hymn": "2",
    "verse": "9",
    "text_sa": "út ketúnā br̥hatā́ devá ā́gann ápāvr̥k támo 'bhí jyótir aśrait | divyáḥ suparṇáḥ sá vīró vy àkhyad áditeḥ putró bhúvanāni víśvā ||9||"
  },
  {
    "book": "13",
    "hymn": "2",
    "verse": "10",
    "text_sa": "udyán raśmī́n ā́ tanuṣe víśvā rupā́ṇi puṣyasi | ubhā́ samudráu krátunā ví bhāsi sárvāṃl lokā́n paribhū́r bhrā́jamānaḥ ||10|| {7}"
  },
  {
    "book": "13",
    "hymn": "2",
    "verse": "11",
    "text_sa": "pūrvāparáṃ carato māyáyaitáu śíśū krī́ḍantau pári yāto 'rṇavám | víśvānyó bhúvanā vicáṣṭe hairaṇyáir anyáṃ haríto vahanti ||11||"
  },
  {
    "book": "13",
    "hymn": "2",
    "verse": "12",
    "text_sa": "diví tvā́ttrir adhārayat sū́ryā mā́sāya kártave | sá eṣi súdhr̥tas tápan víśvā bhūtā́vacā́kaśat ||12||"
  },
  {
    "book": "13",
    "hymn": "2",
    "verse": "13",
    "text_sa": "ubhā́v ántau sám arṣasi vatsáḥ saṃmātárāv iva | nanv ètád itáḥ purā́ bráhma devā́ amī́ viduḥ ||13||"
  },
  {
    "book": "13",
    "hymn": "2",
    "verse": "14",
    "text_sa": "yát samudrám ánu śritáṃ tát siṣāsati sū́ryaḥ | ádhvāsya vítato mahā́n pū́rvaś cā́paraś ca yáḥ ||14||"
  },
  {
    "book": "13",
    "hymn": "2",
    "verse": "15",
    "text_sa": "táṃ sám āpnoti jūtíbhis táto nā́pa cikitsati | ténāmŕ̥tasya bhakṣáṃ devā́nāṃ nā́va rundhate ||15||"
  },
  {
    "book": "13",
    "hymn": "2",
    "verse": "16",
    "text_sa": "úd u tyáṃ jātávedasaṃ deváṃ vahanti ketávaḥ | dŕ̥śé víśvāya sū́ryam ||16||"
  },
  {
    "book": "13",
    "hymn": "2",
    "verse": "17",
    "text_sa": "ápa tyé tāyávo yathā nákṣatrā yanty aktúbhiḥ | sū́rāya viśvácakṣase ||17||"
  },
  {
    "book": "13",
    "hymn": "2",
    "verse": "18",
    "text_sa": "ádr̥śrann asya ketávo ví raśmáyo jánām̐ ánu | bhrā́janto agnáyo yathā ||18||"
  },
  {
    "book": "13",
    "hymn": "2",
    "verse": "19",
    "text_sa": "taráṇir viśvádarśato jyotiṣkŕ̥d asi sūrya | víśvam ā́ bhāsi rocana ||19||"
  },
  {
    "book": "13",
    "hymn": "2",
    "verse": "20",
    "text_sa": "pratyáṅ devā́nāṃ víśaḥ pratyáṅṅ úd eṣi mā́nuṣīḥ | pratyáṅ víśvaṃ svàr dr̥śé ||20|| {8}"
  },
  {
    "book": "13",
    "hymn": "2",
    "verse": "21",
    "text_sa": "yénā pāvaka cákṣasā bhuraṇyántaṃ jánām̐ ánu | tváṃ varuṇa páśyasi ||21||"
  },
  {
    "book": "13",
    "hymn": "2",
    "verse": "22",
    "text_sa": "ví dyā́m eṣi rájas pr̥thv áhar mímāno aktúbhiḥ | páśyan jánmāni sūrya ||22||"
  },
  {
    "book": "13",
    "hymn": "2",
    "verse": "23",
    "text_sa": "saptá tvā haríto ráthe váhanti deva sūrya | śocíṣkeśaṃ vicakṣaṇám ||23||"
  },
  {
    "book": "13",
    "hymn": "2",
    "verse": "24",
    "text_sa": "áyukta saptá śundhyúvaḥ sū́ro ráthasya naptyàḥ | tā́bhir yāti sváyuktibhiḥ ||24||"
  },
  {
    "book": "13",
    "hymn": "2",
    "verse": "25",
    "text_sa": "róhito divam ā́ruhat tápasā tapasvī́ | sá yónim áiti sá u jāyate púnaḥ sá devā́nām ádhipatir babhūva ||25||"
  },
  {
    "book": "13",
    "hymn": "2",
    "verse": "26",
    "text_sa": "yó viśvácarṣaṇir utá viśvátomukho yó viśvátaspāṇir utá viśvátaspr̥thaḥ | sáṃ bāhúbhyāṃ bharati sáṃ pátatrair dyā́vāpr̥thivī́ janáyan devá ékaḥ ||26||"
  },
  {
    "book": "13",
    "hymn": "2",
    "verse": "27",
    "text_sa": "ékapād dvípado bhū́yo ví cakramé dvípāt trípādam abhy èti paścā́t | dvípād dha ṣáṭpado bhū́yo ví cakrame tá ékapadas tanvàṃ sám āsate ||27||"
  },
  {
    "book": "13",
    "hymn": "2",
    "verse": "28",
    "text_sa": "átandro yāsyán haríto yád ā́sthād dvé rūpé kr̥ṇute rócamānaḥ | ketumā́n udyánt sáhamāno rájāṃsi víśvā āditya praváto ví bhāsi ||28||"
  },
  {
    "book": "13",
    "hymn": "2",
    "verse": "29",
    "text_sa": "báṇ mahā́m̐ asi sūrya báḍ āditya mahā́m̐ asi | mahā́ṃs te maható mahimā́ tvám āditya mahā́m̐ asi ||29||"
  },
  {
    "book": "13",
    "hymn": "2",
    "verse": "30",
    "text_sa": "rócase diví rócase antárikṣe pátaṅga pr̥thivyā́ṃ rocase rócase apsv àntáḥ | ubhā́ samudráu rúcyā vy ā̀pitha devó devāsi mahiṣáḥ svarjít ||30|| {9}"
  },
  {
    "book": "13",
    "hymn": "2",
    "verse": "31",
    "text_sa": "arvā́ṅ parástāt práyato vyadhvá āśúr vipaścít patáyan pataṅgáḥ | víṣṇur vícittaḥ śávasādhitíṣṭhan prá ketúnā sahate víśvam éjat ||31||"
  },
  {
    "book": "13",
    "hymn": "2",
    "verse": "32",
    "text_sa": "citrā́ś cikitvā́n mahiṣáḥ suparṇá ārocáyan ródasī antárikṣam | ahorātré pári sū́ryaṃ vásāne prā́sya víśvā tirato vīryā̀ṇi ||32||"
  },
  {
    "book": "13",
    "hymn": "2",
    "verse": "33",
    "text_sa": "tigmó vibhrā́jan tanvàṃ śíśāno 'raṃgamā́saḥ praváto rárāṇaḥ | jyótiṣmān pakṣī́ mahiṣó vayodhā́ víśvā ā́sthāt pradíśaḥ kálpamānaḥ ||33||"
  },
  {
    "book": "13",
    "hymn": "2",
    "verse": "34",
    "text_sa": "citráṃ devā́nām ketúr ánīkaṃ jyótiṣmān pradíśaḥ sū́rya udyán | divākaró 'ti dyumnáis támāṃsi víśvātārīd duritā́ni śukráḥ ||34||"
  },
  {
    "book": "13",
    "hymn": "2",
    "verse": "35",
    "text_sa": "citráṃ devā́nām úd agād ánīkaṃ cákṣur mitrásya váruṇasyāgnéḥ | ā́prād dyā́vāpr̥thivī́ antárikṣaṃ sū́rya ātmā́ jágatas tasthúṣaś ca ||35||"
  },
  {
    "book": "13",
    "hymn": "2",
    "verse": "36",
    "text_sa": "uccā́ pátantam aruṇáṃ suparṇáṃ mádhye divás taráṇiṃ bhrā́jamānam | páśyama tvā savitā́raṃ yám āhúr ájasraṃ jyótir yád avindad áttriḥ ||36||"
  },
  {
    "book": "13",
    "hymn": "2",
    "verse": "37",
    "text_sa": "divás pr̥ṣṭhé dhā́vamānaṃ suparṇám ádityāḥ putráṃ nāthákāma úpa yāmi bhītáḥ | sá naḥ sūrya prá tira dīrghám ā́yur mā́ riṣāma sumatáu te syāma ||37||"
  },
  {
    "book": "13",
    "hymn": "2",
    "verse": "38",
    "text_sa": "sahasrāhṇyáṃ víyatāv asya pakṣáu hárer haṃsásya pátataḥ svargám | sá devā́nt sárvān úrasy upadádya saṃpáśyan yāti bhúvanāni víśvā ||38||"
  },
  {
    "book": "13",
    "hymn": "2",
    "verse": "39",
    "text_sa": "róhitaḥ kāló abhavad róhitó 'gre prajā́patiḥ | róhito yajñā́nāṃ múkhaṃ róhitaḥ svàr ā́bharat ||39||"
  },
  {
    "book": "13",
    "hymn": "2",
    "verse": "40",
    "text_sa": "róhito lokó abhavad róhitó 'ty atapad dívam | róhito raśmíbhir bhū́miṃ samudrám ánu sáṃ carat ||40|| {10}"
  },
  {
    "book": "13",
    "hymn": "2",
    "verse": "41",
    "text_sa": "sárvā díśaḥ sám acarad róhitó 'dhipatir diváḥ | dívaṃ samudrám ā́d bhū́miṃ sárvaṃ bhūtáṃ ví rakṣati ||41||"
  },
  {
    "book": "13",
    "hymn": "2",
    "verse": "42",
    "text_sa": "āróhan chukró br̥hatī́r átandro dvé rūpé kr̥ṇute rócamānaḥ | citráś cikitvā́n mahiṣó vā́tamāyā yā́vato lokā́n abhí yád vibhā́ti ||42||"
  },
  {
    "book": "13",
    "hymn": "2",
    "verse": "43",
    "text_sa": "abhy ànyád eti páry anyád asyate 'horātrā́bhyāṃ mahiṣáḥ kálpamānaḥ | sū́ryaṃ vayáṃ rájasi kṣiyántaṃ gātuvídaṃ havāmahe nā́dhamānāḥ ||43||"
  },
  {
    "book": "13",
    "hymn": "2",
    "verse": "44",
    "text_sa": "pr̥thivīpró mahiṣó nā́dhamānasya gātúr ádabdhacakṣuḥ pári víśvaṃ babhūva | víśvaṃ saṃpáśyant suvidátro yájatra idáṃ śr̥ṇotu yád aháṃ brávīmi ||44||"
  },
  {
    "book": "13",
    "hymn": "2",
    "verse": "45",
    "text_sa": "páry asya mahimā́ pr̥thivī́ṃ samudráṃ jyótiṣā vibhrā́jan pári dyā́m antárikṣam | sárvaṃ saṃpáśyant suvidátro yájatra idáṃ śr̥ṇotu yád aháṃ brávīmi ||45||"
  },
  {
    "book": "13",
    "hymn": "2",
    "verse": "46",
    "text_sa": "ábodhy agníḥ samídhā jánānāṃ práti dhenúm ivāyatī́m uṣásam | yahvā́ iva prá vayā́m ujjíhānāḥ prá bhānávaḥ sisrate nā́kam ácha ||46|| {11}"
  },
  {
    "book": "13",
    "hymn": "3",
    "verse": "1",
    "text_sa": "yá imé dyā́vāpr̥thivī́ jajā́na yó drā́pim kr̥tvā́ bhúvanāni váste | yásmin kṣiyánti pradíśaḥ ṣáḍ urvī́r yā́ḥ pataṅgó ánu vicā́kaśīti | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "2",
    "text_sa": "yásmād vā́tā r̥tuthā́ pávante yásmāt samudrā́ ádhi vikṣáranti | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti | úd vepaya rohita prá kṣiṇīhi brahmajyásya práti muñca pā́śān ||2||"
  },
  {
    "book": "13",
    "hymn": "3",
    "verse": "3",
    "text_sa": "yó māráyati prāṇáyati yásmāt prāṇánti bhúvanāni víśvā | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti | úd vepaya rohita prá kṣiṇīhi brahmajyásya práti muñca pā́śān ||3||"
  },
  {
    "book": "13",
    "hymn": "3",
    "verse": "4",
    "text_sa": "yáḥ prā́ṇena dyā́vāpr̥thivī́ tarpáyaty apānéna samudrásya jaṭháraṃ yáḥ píparti | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti | úd vepaya rohita prá kṣiṇīhi brahmajyásya práti muñca pā́śān ||4||"
  },
  {
    "book": "13",
    "hymn": "3",
    "verse": "5",
    "text_sa": "yásmin virā́ṭ parameṣṭhī́ prajā́patir agnír vaiśvānaráḥ sahá paṅktyā́ śritáḥ | yáḥ párasya prāṇáṃ paramásya téja ādadé | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "6",
    "text_sa": "yásmin ṣáḍ urvī́ḥ páñca díśo ádhiśritā́ś cátasra ā́po yajñásya tráyo 'kṣárāḥ | yó antarā́ ródasī kruddháś cákṣuṣáikṣata | tásya devásya kruddhásyaitád ā́go yá eváṃ vidvā́ṃsaṃ brāhmaṇám jinā́ti |"
  },
  {
    "book": "13",
    "hymn": "3",
    "verse": "7",
    "text_sa": "yó annādó ánnapatir babhū́va bráhmaṇas pátir utá yáḥ | bhūtó bhaviṣyát bhúvanasya yás pátiḥ | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "8",
    "text_sa": "ahorātráir vímitaṃ triṃśádaṅgaṃ trayodaśáṃ mā́saṃ yó nirmímīte | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti | úd vepaya rohita prá kṣiṇīhi brahmajyásya práti muñca pā́śān ||8||"
  },
  {
    "book": "13",
    "hymn": "3",
    "verse": "9",
    "text_sa": "kr̥sṇáṃ niyā́naṃ hárayaḥ suparṇā́ apó vásānā dívam út patanti | tá ā́vavr̥trant sádanād r̥tásya | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "10",
    "text_sa": "yát te candráṃ kaśyapa rocanā́vad yát saṃhitáṃ puṣkaláṃ citrábhānu yásmint sū́ryā ā́rpitāḥ saptá sākám | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti | úd vepaya rohita prá kṣiṇīhi brahmajyásya práti muñca pā́śān ||10|| {12}"
  },
  {
    "book": "13",
    "hymn": "3",
    "verse": "11",
    "text_sa": "br̥hád enam ánu vaste purástād rathaṃtaráṃ práti gr̥hṇāti paścā́t | jyótir vásāne sádam ápramādam | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "12",
    "text_sa": "br̥hád anyátaḥ pakṣá ā́sīd rathaṃtarám anyátaḥ sábale sadhrī́cī | yád róhitam ájanayanta devā́ḥ | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "13",
    "text_sa": "sá váruṇaḥ sāyám agnír bhavati sá mitró bhavati prātár udyán | sá savitā́ bhūtvā́ntárikṣeṇa yāti sá índro bhūtvā́ tapati madhyató dívam | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "14",
    "text_sa": "sahasrāhṇyáṃ víyatāv asya pakṣáu hárer haṃsásya pátataḥ svargám | sá devā́nt sárvān úrasy upadádya saṃpáśyan yāti bhúvanāni víśvā | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "15",
    "text_sa": "ayáṃ sá devó apsv àntáḥ sahásramūlaḥ paruśā́ko áttriḥ | yá idáṃ víśvaṃ bhúvanaṃ jájāna | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "16",
    "text_sa": "śukráṃ vahanti hárayo raghuṣyádo deváṃ diví várcasā bhrā́jamānam | yásyordhvā́ dívaṃ tanvàs tápanty arvā́ṅ suvárṇaiḥ paṭaráir ví bhā́ti | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "17",
    "text_sa": "yénādityā́n harítaḥ samváhanti yéna yajñéna bahávo yánti prajānántaḥ | yád ékaṃ jyótir bahudhā́ vibhā́ti | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "18",
    "text_sa": "saptá yuñjanti rátham ékacakram éko áśvo vahati saptánāmā | trinā́bhi cakrám ajáram anarváṃ yátremā́ víśvā bhúvanā́dhi tasthúḥ | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "19",
    "text_sa": "aṣṭadhā́ yuktó váhati váhnir ugráḥ pitā́ devā́nāṃ janitā́ matīnā́m | r̥tásya tántuṃ mánasā mimā́naḥ sárvā díśaḥ pavate mātaríśvā | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "20",
    "text_sa": "saṃyáñcaṃ tántuṃ pradíśó 'nu sárvā antár gāyatryā́m amŕ̥tasya gárbhe | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti | úd vepaya rohita prá kṣiṇīhi brahmajyásya práti muñca pā́śān ||20|| {13}"
  },
  {
    "book": "13",
    "hymn": "3",
    "verse": "21",
    "text_sa": "nimrúcas tisró vyúṣo ha tisrás trī́ṇi rájāṃsi dívo aṅgá tisráḥ | vidmā́ te agne tredhā́ janítraṃ tredhā́ devā́nāṃ jánimāni vidmá | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "22",
    "text_sa": "ví yá áurṇot pr̥thivī́ṃ jā́yamāna ā́ samudrám ádadhāt antárikṣe | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti | úd vepaya rohita prá kṣiṇīhi brahmajyásya práti muñca pā́śān ||22||"
  },
  {
    "book": "13",
    "hymn": "3",
    "verse": "23",
    "text_sa": "tvám agne krátubhiḥ ketúbhir hitò 'rkáḥ sámiddha úd arocathā diví | kím abhy ā̀rcan marútaḥ pŕ̥śnimātaro yád róhitam ájanayanta devā́ḥ | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "24",
    "text_sa": "yá ātmadā́ baladā́ yásya víśva upā́sate praśíṣaṃ yásya devā́ḥ | yò 'syéśe dvipádo yáś cátuṣpadaḥ | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "25",
    "text_sa": "ékapād dvípado bhū́yo ví cakrame dvípāt trípādam abhy èti paścā́t | cátuṣpāc cakre dvípadām abhisvaré saṃpáśyan paṅktím upatíṣṭhamānaḥ | tásya devásya kruddhásyaitád ā́go yá eváṃ vidvā́ṃsaṃ brāhmaṇáṃ jinā́ti |"
  },
  {
    "book": "13",
    "hymn": "3",
    "verse": "26",
    "text_sa": "kr̥ṣṇā́yaḥ putró árjuno rā́tryā vatsó 'jāyata | sá ha dyā́m ádhi rohati rúho ruroha róhitaḥ ||26|| {14}"
  },
  {
    "book": "13",
    "hymn": "4",
    "verse": "26",
    "text_sa": "sá eti savitā́ svàr divás pr̥ṣṭhé 'vacā́kaśat ||1|| sá rudró vasuvánir vasudéye namovāké vaṣaṭkāró 'nu sáṃhitaḥ ||26||"
  },
  {
    "book": "13",
    "hymn": "4",
    "verse": "2",
    "text_sa": "raśmíbhir nábha ā́bhr̥taṃ mahendrá ety ā́vr̥taḥ ||2||"
  },
  {
    "book": "13",
    "hymn": "4",
    "verse": "3",
    "text_sa": "sá dhātā́ sá vidhartā́ sá vāyúr nábha úcchritam ||3||"
  },
  {
    "book": "13",
    "hymn": "4",
    "verse": "4",
    "text_sa": "só 'ryamā́ sá váruṇaḥ sá rudráḥ sá mahādeváḥ ||4||"
  },
  {
    "book": "13",
    "hymn": "4",
    "verse": "5",
    "text_sa": "só agníḥ sá u sū́ryaḥ sá u evá mahāyamáḥ ||5||"
  },
  {
    "book": "13",
    "hymn": "4",
    "verse": "6",
    "text_sa": "táṃ vatsā́ úpa tiṣṭhanty ékaśī́rṣāṇo yutā́ dáśa ||6||"
  },
  {
    "book": "13",
    "hymn": "4",
    "verse": "7",
    "text_sa": "paścā́t prā́ñca ā́ tanvanti yád udéti ví bhāsati ||7||"
  },
  {
    "book": "13",
    "hymn": "4",
    "verse": "8",
    "text_sa": "tásyaiṣá mā́ruto gaṇáḥ sá eti śikyā́kr̥taḥ ||8||"
  },
  {
    "book": "13",
    "hymn": "4",
    "verse": "9",
    "text_sa": "raśmíbhir nábha ā́bhr̥taṃ mahendrá ety ā́vr̥taḥ ||9||"
  },
  {
    "book": "13",
    "hymn": "4",
    "verse": "10",
    "text_sa": "tásyemé náva kóśā viṣṭambhā́ navadhā́ hitā́ḥ ||10||"
  },
  {
    "book": "13",
    "hymn": "4",
    "verse": "11",
    "text_sa": "sá prajā́bhyo ví paśyati yác ca prāṇáti yác ca ná ||11||"
  },
  {
    "book": "13",
    "hymn": "4",
    "verse": "12",
    "text_sa": "tám idáṃ nígataṃ sáhaḥ sá eṣá éka ekavŕ̥d éka evá ||12||"
  },
  {
    "book": "13",
    "hymn": "4",
    "verse": "13",
    "text_sa": "eté asmin devā́ ekavŕ̥to bhavanti ||13|| {15}"
  },
  {
    "book": "13",
    "hymn": "4",
    "verse": "14",
    "text_sa": "kīrtíś ca yáśaś cā́mbhaś ca nábhaś ca brāhmaṇavarcasáṃ cā́nnaṃ cānnā́dyaṃ ca ||14||"
  },
  {
    "book": "13",
    "hymn": "4",
    "verse": "15",
    "text_sa": "yá etáṃ devám ekavŕ̥taṃ véda ||15||"
  },
  {
    "book": "13",
    "hymn": "4",
    "verse": "16",
    "text_sa": "ná dvitī́yo ná tr̥tī́yaś caturthó nā́py ucyate ||16||"
  },
  {
    "book": "13",
    "hymn": "4",
    "verse": "17",
    "text_sa": "ná pañcamó ná ṣaṣṭháḥ saptamó nā́py ucyate ||17||"
  },
  {
    "book": "13",
    "hymn": "4",
    "verse": "18",
    "text_sa": "nā́ṣṭamó ná navamó daśamó nā́py ucyate ||18||"
  },
  {
    "book": "13",
    "hymn": "4",
    "verse": "19",
    "text_sa": "sá sárvasmai ví paśyati yác ca prāṇáti yác ca ná ||19||"
  },
  {
    "book": "13",
    "hymn": "4",
    "verse": "20",
    "text_sa": "tám idáṃ nígataṃ sáhaḥ sá eṣá éka ekavŕ̥d éka evá ||20||"
  },
  {
    "book": "13",
    "hymn": "4",
    "verse": "21",
    "text_sa": "sárve asmin devā́ ekavŕ̥to bhavanti ||21|| {16}"
  },
  {
    "book": "13",
    "hymn": "4",
    "verse": "22",
    "text_sa": "bráhma ca tápaś ca kīrtíś ca yáśaś cāmbhaś ca nábhaś ca brāhmaṇavarcasáṃ cā́nnaṃ cānnā́dyaṃ ca ||2||"
  },
  {
    "book": "13",
    "hymn": "4",
    "verse": "23",
    "text_sa": "bhūtáṃ ca bhávyaṃ ca śraddhā́ ca rúciś ca svargáś ca svadhā́ ca ||23||"
  },
  {
    "book": "13",
    "hymn": "4",
    "verse": "24",
    "text_sa": "yá etáṃ devám ekavŕ̥taṃ véda ||24||"
  },
  {
    "book": "13",
    "hymn": "4",
    "verse": "25",
    "text_sa": "sá evá mr̥tyúḥ sò 'mŕ̥taṃ sò 'bhvàṃ sá rákṣaḥ ||25||"
  },
  {
    "book": "13",
    "hymn": "4",
    "verse": "27",
    "text_sa": "tásyemé sárve yātáva úpa praśíṣam āsate ||27||"
  },
  {
    "book": "13",
    "hymn": "4",
    "verse": "28",
    "text_sa": "tásyāmū́ sárvā nákṣatrā váśe candrámasā sahá ||28|| {17}"
  },
  {
    "book": "13",
    "hymn": "4",
    "verse": "29",
    "text_sa": "sá vā́ áhno 'jāyata tásmād áhar ajāyata ||29||"
  },
  {
    "book": "13",
    "hymn": "4",
    "verse": "30",
    "text_sa": "sá vái rā́tryā ajāyata tásmād rā́trir ajāyata ||30||"
  },
  {
    "book": "13",
    "hymn": "4",
    "verse": "31",
    "text_sa": "sá vā́ antárikṣād ajāyata tásmād antárikṣam ajāyata ||31||"
  },
  {
    "book": "13",
    "hymn": "4",
    "verse": "32",
    "text_sa": "sá vái vāyór ajāyata tásmād vāyúr ajāyata ||32||"
  },
  {
    "book": "13",
    "hymn": "4",
    "verse": "33",
    "text_sa": "sá vái divó 'jāyata tásmād dyáur ádhi ajāyata ||33||"
  },
  {
    "book": "13",
    "hymn": "4",
    "verse": "34",
    "text_sa": "sá vái digbhyó 'jāyata tásmād díśo 'jāyanta ||34||"
  },
  {
    "book": "13",
    "hymn": "4",
    "verse": "35",
    "text_sa": "sá vái bhū́mer ajāyata tásmād bhū́mir ajāyata ||35||"
  },
  {
    "book": "13",
    "hymn": "4",
    "verse": "36",
    "text_sa": "sá vā́ agnér ajāyata tásmād agnír ajāyata ||36||"
  },
  {
    "book": "13",
    "hymn": "4",
    "verse": "37",
    "text_sa": "sá vā́ adbhyó 'jāyata tásmād ā́po 'jāyanta ||37||"
  },
  {
    "book": "13",
    "hymn": "4",
    "verse": "38",
    "text_sa": "sá vā́ r̥gbhyó 'jāyata tásmād ŕ̥co 'jāyanta ||38||"
  },
  {
    "book": "13",
    "hymn": "4",
    "verse": "39",
    "text_sa": "sá vái yajñā́d ajāyata tásmād yajñó 'jāyata ||39||"
  },
  {
    "book": "13",
    "hymn": "4",
    "verse": "40",
    "text_sa": "sá yajñás tásya yajñáḥ sá yajñásya śíras kr̥tám ||40||"
  },
  {
    "book": "13",
    "hymn": "4",
    "verse": "41",
    "text_sa": "sá stanayati sá ví dyotate sá u áśmānam asyati ||41||"
  },
  {
    "book": "13",
    "hymn": "4",
    "verse": "42",
    "text_sa": "pāpā́ya vā bhadrā́ya vā púruṣāyā́surāya vā ||42||"
  },
  {
    "book": "13",
    "hymn": "4",
    "verse": "43",
    "text_sa": "yád vā kr̥ṇóṣy óṣadhīr yád vā varṣasi bhadráyā yád vā janyám ávīvr̥dhaḥ ||43||"
  },
  {
    "book": "13",
    "hymn": "4",
    "verse": "44",
    "text_sa": "tā́vāṃs te maghavan mahimópo te tanvàḥ śatám ||44||"
  },
  {
    "book": "13",
    "hymn": "4",
    "verse": "45",
    "text_sa": "úpo te bádhve báddhāni yádi vā́si nyàrbudam ||45|| {18}"
  },
  {
    "book": "13",
    "hymn": "4",
    "verse": "46",
    "text_sa": "bhū́yān índro namurā́d bhū́yān indrāsi mr̥tyúbhyaḥ ||46||"
  },
  {
    "book": "13",
    "hymn": "4",
    "verse": "47",
    "text_sa": "bhū́yān árātyāḥ śácyāḥ pátis tvám indrāsi vibhū́ḥ prabhū́r íti tvópāsmahe vayám ||47||"
  },
  {
    "book": "13",
    "hymn": "4",
    "verse": "48",
    "text_sa": "námas te astu paśyata páśya mā paśyata ||48||"
  },
  {
    "book": "13",
    "hymn": "4",
    "verse": "49",
    "text_sa": "annā́dyena yáśasā téjasā brāhmaṇavarcaséna ||49||"
  },
  {
    "book": "13",
    "hymn": "4",
    "verse": "50",
    "text_sa": "ámbho ámo máhaḥ sáha íti tvópāsmahe vayám ||50||"
  },
  {
    "book": "13",
    "hymn": "4",
    "verse": "51",
    "text_sa": "ámbho aruṇáṃ rajatáṃ rájaḥ sáha íti tvópāsmahe vayám ||51|| {19}"
  },
  {
    "book": "13",
    "hymn": "4",
    "verse": "52",
    "text_sa": "urúḥ pr̥thúḥ subhū́r bhúva íti tvópāsmahe vayám ||52||"
  },
  {
    "book": "13",
    "hymn": "4",
    "verse": "53",
    "text_sa": "prátho váro vyáco loká íti tvópāsmahe vayám ||53||"
  },
  {
    "book": "13",
    "hymn": "4",
    "verse": "54",
    "text_sa": "bhávadvasur idádvasuḥ saṃyádvasur āyádvasur íti tvópāsmahe vayám ||54||"
  },
  {
    "book": "13",
    "hymn": "4",
    "verse": "55",
    "text_sa": "námas te astu paśyata páśya mā paśyata ||55||"
  },
  {
    "book": "13",
    "hymn": "4",
    "verse": "56",
    "text_sa": "annā́dyena yáśasā téjasā brāhmaṇavarcaséna ||56|| {20}"
  },
  {
    "book": "14",
    "hymn": "1",
    "verse": "1",
    "text_sa": "satyénóttabhitā bhū́miḥ sū́ryeṇóttabhitā dyáuḥ | r̥ténādityā́s tiṣṭhanti diví sómo ádhi śritáḥ ||1||"
  },
  {
    "book": "14",
    "hymn": "1",
    "verse": "2",
    "text_sa": "sómenādityā́ balínaḥ sómena pr̥thivī́ mahī́ | átho nákṣatrāṇām eṣā́m upásthe sóma ā́hitaḥ ||2||"
  },
  {
    "book": "14",
    "hymn": "1",
    "verse": "3",
    "text_sa": "sómaṃ manyate papivā́n yát saṃpiṃṣánty óṣadhim | sómaṃ yáṃ brahmā́ṇo vidúr ná tásyāśnāti pā́rthivaḥ ||3||"
  },
  {
    "book": "14",
    "hymn": "1",
    "verse": "4",
    "text_sa": "yát tvā soma prapíbanti táta ā́ pyāyase púnaḥ | vāyúḥ sómasya rakṣitā́ sámānāṃ mā́sa ā́kr̥tiḥ ||4||"
  },
  {
    "book": "14",
    "hymn": "1",
    "verse": "5",
    "text_sa": "āchádvidhānair gupitó bā́rhataiḥ soma rakṣitáḥ | grā́vṇām íc chr̥ṇván tiṣṭhasi ná te aśnāti pā́rthivaḥ ||5||"
  },
  {
    "book": "14",
    "hymn": "1",
    "verse": "6",
    "text_sa": "cíttir ā upabárhaṇaṃ cákṣur ā abhyáñjanam | dyáur bhū́miḥ kóśa ā́sīd yád áyāt sūryā́ pátim ||6||"
  },
  {
    "book": "14",
    "hymn": "1",
    "verse": "7",
    "text_sa": "ráibhy āsīd anudéyī nārāśaṃsī́ nyócanī | suryā́yā bhadrám íd vā́so gā́thayati páriṣkr̥tā ||7||"
  },
  {
    "book": "14",
    "hymn": "1",
    "verse": "8",
    "text_sa": "stómā āsan pratidháyaḥ kurī́raṃ chánda opaśáḥ | sūryā́yā aśvínā varā́gnír āsīt purogaváḥ ||8||"
  },
  {
    "book": "14",
    "hymn": "1",
    "verse": "9",
    "text_sa": "sómo vadhūyúr abhavad aśvínāstām ubhā́ varā́ | sūryā́ṃ yát pátye śáṃsantīṃ mánasā savitā́dadāt ||9||"
  },
  {
    "book": "14",
    "hymn": "1",
    "verse": "10",
    "text_sa": "máno asyā ána āsīd dyáur āsīd utá chadíḥ | śukrā́v anaḍvā́hāv āstāṃ yád áyāt sūryā́ pátim ||10|| {1}"
  },
  {
    "book": "14",
    "hymn": "1",
    "verse": "11",
    "text_sa": "r̥ksāmā́bhyām abhíhitau gā́vau te sāmanā́v aitām | śrótre te cakré āstāṃ diví pánthāś carācaráḥ ||11||"
  },
  {
    "book": "14",
    "hymn": "1",
    "verse": "12",
    "text_sa": "śúcī te cakré yātyā́ vyānó akṣa ā́hataḥ | áno manasmáyaṃ sūryā́rohat prayatī́ pátim ||12||"
  },
  {
    "book": "14",
    "hymn": "1",
    "verse": "13",
    "text_sa": "sūryā́yā vahatúḥ prā́gāt savitā́ yám avā́sr̥jat | maghā́su hanyánte gā́vaḥ phálgunīṣu vy ùhyate ||13||"
  },
  {
    "book": "14",
    "hymn": "1",
    "verse": "14",
    "text_sa": "yád aśvinā pr̥chámānāv áyātaṃ tricakréṇa vahatúṃ sūryā́yāḥ | kváikaṃ cakráṃ vām āsīt kvà deṣṭrā́ya tasthathuḥ ||14||"
  },
  {
    "book": "14",
    "hymn": "1",
    "verse": "15",
    "text_sa": "yád áyātaṃ śubhas patī vareyáṃ sūryā́m úpa | víśve devā́ ánu tád vām ajānan putráḥ pitáram avr̥ṇīta pūṣā́ ||15||"
  },
  {
    "book": "14",
    "hymn": "1",
    "verse": "16",
    "text_sa": "dvé te cakré sū́rye brahmā́ṇa r̥tuthā́ viduḥ | átháikaṃ cakráṃ yád gúhā tád addhātáya íd vidúḥ ||16||"
  },
  {
    "book": "14",
    "hymn": "1",
    "verse": "17",
    "text_sa": "aryamáṇaṃ yajāmahe subandhúṃ pativédanam | urvārukám iva bándhanāt prétó muñcāmi nā́mútaḥ ||17||"
  },
  {
    "book": "14",
    "hymn": "1",
    "verse": "18",
    "text_sa": "prétó muñcāmi nā́mútaḥ subaddhā́m amútas karam | yátheyám indra mīḍhvaḥ suputrā́ subhágā́sati ||18||"
  },
  {
    "book": "14",
    "hymn": "1",
    "verse": "19",
    "text_sa": "prá tvā muñcāmi váruṇasya pā́śād yéna tvā́badhnāt savitā́ suśévāḥ | r̥tásya yónau sukr̥tásya loké syonáṃ te astu sahásaṃbhalāyai ||19||"
  },
  {
    "book": "14",
    "hymn": "1",
    "verse": "20",
    "text_sa": "bhágas tvetó nayatu hastagŕ̥hyāśvínā tvā prá vahatāṃ ráthena | gr̥hā́n gacha gr̥hápatnī yáthā́so vaśínī tváṃ vidátham ā́ vadāsi ||20|| {2}"
  },
  {
    "book": "14",
    "hymn": "1",
    "verse": "21",
    "text_sa": "ihá priyáṃ prajā́yai te sám r̥dhyatām asmín gr̥hé gā́rhapatyāya jāgr̥hi | enā́ pátyā tanvàṃ sáṃ spr̥śasvā́tha jírvir vidátham ā́ vadāsi ||21||"
  },
  {
    "book": "14",
    "hymn": "1",
    "verse": "22",
    "text_sa": "iháivá staṃ mā́ ví yauṣṭaṃ víśvam ā́yur vy àśnutam | krī́ḍantau putráir náptr̥bhir módamānau svastakáu ||22||"
  },
  {
    "book": "14",
    "hymn": "1",
    "verse": "23",
    "text_sa": "pūrvāparáṃ carato māyáitáu śíśū krī́ḍantau pári yāto 'rṇavám | víśvānyó bhúvanā vicáṣṭa r̥tū́ṃr anyó vidádhaj jāyase návaḥ ||23||"
  },
  {
    "book": "14",
    "hymn": "1",
    "verse": "24",
    "text_sa": "návonavo bhavasi jā́yamānó 'hnāṃ ketúr uṣásām eṣy ágram | bhāgáṃ devébhyo ví dadhāsy āyán prá candramas tirase dīrghám ā́yuḥ ||24||"
  },
  {
    "book": "14",
    "hymn": "1",
    "verse": "25",
    "text_sa": "párā dehi śāmulyàṃ brahmábhyo ví bhajā vásu | kr̥tyáiṣā padvátī bhūtvā́ jāyā́ viśate pátim ||25||"
  },
  {
    "book": "14",
    "hymn": "1",
    "verse": "26",
    "text_sa": "nīlalohitáṃ bhavati kr̥tyā́saktír vy àjyate | édhante asyā jñātáyaḥ pátir bandhéṣu badhyate ||26||"
  },
  {
    "book": "14",
    "hymn": "1",
    "verse": "27",
    "text_sa": "aślīlā́ tanū́r bhavati rúśatī pāpáyāmuyā́ | pátir yád vadhvò vā́sasaḥ svám áṅgam abhyūrṇuté ||27||"
  },
  {
    "book": "14",
    "hymn": "1",
    "verse": "28",
    "text_sa": "āśásanaṃ viśásanam átho adhivikártanam | sūryā́yāḥ paśya rūpā́ṇi tā́ni brahmótá śumbhati ||28||"
  },
  {
    "book": "14",
    "hymn": "1",
    "verse": "29",
    "text_sa": "tr̥ṣṭám etát káṭukam apāṣṭhávad viṣávan náitád áttave | sūryā́ṃ yó brahmā́ véda sá íd vā́dhūyam arhati ||29||"
  },
  {
    "book": "14",
    "hymn": "1",
    "verse": "30",
    "text_sa": "sá ít tát syonáṃ harati brahmā́ vā́saḥ sumaṅgálam | prā́yaścittiṃ yó adhyéti yéna jāyā́ ná ríṣyati ||30|| {3}"
  },
  {
    "book": "14",
    "hymn": "1",
    "verse": "31",
    "text_sa": "yuváṃ bhágaṃ sáṃ bharataṃ sámr̥ddham r̥táṃ vádantāv r̥tódyeṣu | bráhmaṇas pate pátim asyái rocaya cā́ru saṃbhaló vadatu vā́cam etā́m ||31||"
  },
  {
    "book": "14",
    "hymn": "1",
    "verse": "32",
    "text_sa": "ihéd asātha ná paró gamāthemáṃ gāvaḥ prajáyā vardhayātha | śúbhaṃ yatīr usríyāḥ sómavarcaso víśve devā́ḥ krann ihá vo mánāṃsi ||32||"
  },
  {
    "book": "14",
    "hymn": "1",
    "verse": "33",
    "text_sa": "imáṃ gāvaḥ prajáyā sáṃ viśāthāyáṃ devā́nāṃ ná mināti bhāgám | asmái vaḥ pūṣā́ marútaś ca sárve asmái vo dhātā́ savitā́ suvāti ||33||"
  },
  {
    "book": "14",
    "hymn": "1",
    "verse": "34",
    "text_sa": "anr̥kṣarā́ r̥jávaḥ santu pánthano yébhiḥ sákhāyo yánti no vareyám | sáṃ bhágena sám aryamṇā́ sáṃ dhātā́ sr̥jatu várcasā ||34||"
  },
  {
    "book": "14",
    "hymn": "1",
    "verse": "35",
    "text_sa": "yác ca várco akṣéṣu súrāyāṃ ca yád ā́hitam | yád góṣv aśvinā várcas ténemā́ṃ várcasāvatam ||35||"
  },
  {
    "book": "14",
    "hymn": "1",
    "verse": "36",
    "text_sa": "yéna mahānaghnyā́ jaghánam áśvinā yéna vā súrā | yénākṣā́ abhyáṣicyanta ténemā́ṃ várcasāvatam ||36||"
  },
  {
    "book": "14",
    "hymn": "1",
    "verse": "37",
    "text_sa": "yó anidhmó dīdáyad apsv àntár yáṃ víprāsa ī́ḍate adhvaréṣu | ápāṃ napān mádhumatīr apó dā yā́bhir índro vāvr̥dhé vīryā̀vān ||37||"
  },
  {
    "book": "14",
    "hymn": "1",
    "verse": "38",
    "text_sa": "idám aháṃ rúśantaṃ grābháṃ tanūdū́ṣim ápohāmi | yó bhadró rocanás tám úd acāmi ||38||"
  },
  {
    "book": "14",
    "hymn": "1",
    "verse": "39",
    "text_sa": "ā́syai brāhmaṇā́ḥ snápanīr harantv ávīraghnīr úd ajantv ā́paḥ | aryamṇó agníṃ páry etu pūṣan prátīkṣante śváśuro deváraś ca ||39||"
  },
  {
    "book": "14",
    "hymn": "1",
    "verse": "40",
    "text_sa": "śáṃ te híraṇyaṃ śám u santv ā́paḥ śáṃ methír bhavatu śáṃ yugásya tárdma | śáṃ ta ā́paḥ śatápavitrā bhavantu śám u pátyā tanvàṃ sáṃ spr̥śasva ||40|| {4}"
  },
  {
    "book": "14",
    "hymn": "1",
    "verse": "41",
    "text_sa": "khé ráthasya khé 'nasaḥ khé yugásya śatakrato | apālā́m indra tríṣ pūtvā́kr̥ṇoḥ sū́ryatvacam ||41||"
  },
  {
    "book": "14",
    "hymn": "1",
    "verse": "42",
    "text_sa": "āśā́sānā saumanasáṃ prajā́ṃ sáubhāgyaṃ rayím | pátyur ánuvratā bhūtvā́ sáṃ nahyasvāmŕ̥tāya kám ||42||"
  },
  {
    "book": "14",
    "hymn": "1",
    "verse": "43",
    "text_sa": "yáthā síndhur nadī́nāṃ sā́mrājyaṃ suṣuvé vŕ̥ṣā | evā́ tvaṃ samrā́jñy edhi pátyur ástaṃ parétya ||43||"
  },
  {
    "book": "14",
    "hymn": "1",
    "verse": "44",
    "text_sa": "samrā́jñy edhi śváśureṣu samrā́jñy utá devŕ̥ṣu | nánānduḥ samrā́jñy edhi samrā́jñy utá śvaśrvā́ḥ ||44||"
  },
  {
    "book": "14",
    "hymn": "1",
    "verse": "45",
    "text_sa": "yā́ ákr̥ntann ávayan yā́ś ca tatniré yā́ devī́r ántām̐ abhító 'dadanta | tā́s tvā jaráse sáṃ vyayantv ā́yuṣmatīdáṃ pári dhatsva vā́saḥ ||45||"
  },
  {
    "book": "14",
    "hymn": "1",
    "verse": "46",
    "text_sa": "jīváṃ rudanti ví nayanty adhvaráṃ dīrghā́m ánu prásitiṃ dīdhyur náraḥ | vāmáṃ pitŕ̥bhyo yá idáṃ samīriré máyaḥ pátibhyo janáye pariṣváje ||46||"
  },
  {
    "book": "14",
    "hymn": "1",
    "verse": "47",
    "text_sa": "syonáṃ dhruváṃ prajā́yai dhārayāmi té 'śmānaṃ devyā́ḥ pr̥thivyā́ upásthe | tám ā́ tiṣṭhānumā́dyā suvárcā dīrgháṃ ta ā́yuḥ savitā́ kr̥ṇotu ||47||"
  },
  {
    "book": "14",
    "hymn": "1",
    "verse": "48",
    "text_sa": "yénāgnír asyā́ bhū́myā hastaṃ jagrā́ha dákṣiṇam | téna gr̥hṇāmi te hástaṃ mā́ vyathiṣṭhā máyā sahá prajáyā ca dhánena ca ||48||"
  },
  {
    "book": "14",
    "hymn": "1",
    "verse": "49",
    "text_sa": "devás te savitā́ hástaṃ gr̥hṇātu sómo rā́jā suprajásaṃ kr̥ṇotu | agníḥ subhágāṃ jatávedāḥ pátye pátnīṃ jarádaṣṭim kr̥ṇotu ||49||"
  },
  {
    "book": "14",
    "hymn": "1",
    "verse": "50",
    "text_sa": "gr̥hṇā́mi te saubhagatvā́ya hástaṃ máyā pátyā jarádaṣṭir yáthā́saḥ | bhágo aryamā́ savitā́ púraṃdhir máhyaṃ tvādur gā́rhapatyāya devā́ḥ ||50|| {5}"
  },
  {
    "book": "14",
    "hymn": "1",
    "verse": "51",
    "text_sa": "bhágas te hástam agrahīt savitā́ hástam agrahīt | pátnī tvám asi dhármaṇāháṃ gr̥hápatis táva ||51||"
  },
  {
    "book": "14",
    "hymn": "1",
    "verse": "52",
    "text_sa": "mámeyám astu póṣyā máhyaṃ tvādād bŕ̥haspátiḥ | máyā pátyā prajāvati sáṃ jīva śarádaḥ śatám ||52||"
  },
  {
    "book": "14",
    "hymn": "1",
    "verse": "53",
    "text_sa": "tváṣṭā vā́so vy àdadhāc chubhé káṃ bŕ̥haspáteḥ praśíṣā kavīnā́m | ténemā́ṃ nā́rīṃ savitā́ bhágaś ca sūryā́m iva pári dhattāṃ prajáyā ||53||"
  },
  {
    "book": "14",
    "hymn": "1",
    "verse": "54",
    "text_sa": "indrāgnī́ dyā́vāpr̥thivī́ mātaríśvā mitrā́váruṇā bhágo aśvínobhā́ | bŕ̥haspátir marúto bráhma sóma imā́ṃ nā́riṃ prajáyā vardhayantu ||54||"
  },
  {
    "book": "14",
    "hymn": "1",
    "verse": "55",
    "text_sa": "bŕ̥haspátiḥ prathamáḥ sūryā́yāḥ śīrṣé kéśām̐ akalpayat | ténemā́m aśvinā nā́rīṃ pátye sáṃ śobhayāmasi ||55||"
  },
  {
    "book": "14",
    "hymn": "1",
    "verse": "56",
    "text_sa": "idáṃ tád rūpáṃ yád ávasta yóṣā jāyā́ṃ jijñāse mánasā cárantīm | tā́m ánv artiṣye sákhibhir návagvaiḥ ká imā́n vidvā́n ví cacarta pā́śān ||56||"
  },
  {
    "book": "14",
    "hymn": "1",
    "verse": "57",
    "text_sa": "aháṃ ví ṣyāmi máyi rūpám asyā védad ít paśyan mánasaḥ kulā́yam | ná stéyam admi mánasód amucye svayáṃ śrathnānó váruṇasya pā́śān ||57||"
  },
  {
    "book": "14",
    "hymn": "1",
    "verse": "58",
    "text_sa": "prá tvā muñcāmi váruṇasya pā́śād yéna tvā́badhnāt savitā́ suśévāḥ | urúṃ lokáṃ sugám átra pánthāṃ kr̥ṇomi túbhyaṃ sahápatnyai vadhu ||58||"
  },
  {
    "book": "14",
    "hymn": "1",
    "verse": "59",
    "text_sa": "úd yachadhvam ápa rákṣo hanāthemáṃ nā́rīṃ sukr̥té dadhāta | dhātā́ vipaścít pátim asyai viveda bhágo rā́jā purá etu prajānán ||59||"
  },
  {
    "book": "14",
    "hymn": "1",
    "verse": "60",
    "text_sa": "bhágas tatakṣa catúraḥ pā́dān bhágas tatakṣa catvā́ry úṣpalāni | tváṣṭā pipeśa madhyató 'nu várdhrānt sā́ no astu sumaṅgalī́ ||60||"
  },
  {
    "book": "14",
    "hymn": "1",
    "verse": "61",
    "text_sa": "sukiṃśukáṃ vahatúṃ viśvárūpaṃ híraṇyavarṇaṃ suvŕ̥taṃ sucakrám | ā́ roha sūrye amŕ̥tasya lokáṃ syonáṃ pátibhyo vahatúṃ kr̥ṇu tvám ||61||"
  },
  {
    "book": "14",
    "hymn": "1",
    "verse": "62",
    "text_sa": "ábhrātr̥ghnīṃ varuṇā́paśughnīṃ br̥haspate | indrā́patighnīm putríṇīm ā́smábhyaṃ savitar vaha ||62||"
  },
  {
    "book": "14",
    "hymn": "1",
    "verse": "63",
    "text_sa": "mā́ hiṃsiṣṭaṃ kumāryàṃ sthū́ṇe devákr̥te pathí | śā́lāyā devyā́ dvā́raṃ syonáṃ kr̥ṇmo vadhūpathám ||63||"
  },
  {
    "book": "14",
    "hymn": "1",
    "verse": "64",
    "text_sa": "bráhmā́paraṃ yujyátāṃ bráhma pū́rvaṃ bráhmāntató madhyató bráhma sarvátaḥ | anāvyādhā́ṃ devapurā́ṃ prapádya śivā́ syonā́ patiloké ví rāja ||64|| {6}"
  },
  {
    "book": "14",
    "hymn": "2",
    "verse": "1",
    "text_sa": "túbhyam ágre páry avahant sūryā́ṃ vahatúnā sahá | sá naḥ pátibhyo jāyā́ṃ dā́ agne prajáyā sahá ||1||"
  },
  {
    "book": "14",
    "hymn": "2",
    "verse": "2",
    "text_sa": "púnaḥ pátnīm agnír adād ā́yuṣā sahá várcasā | dīrghā́yur asyā yáḥ pátir jī́vāti śarádaḥ śatám ||2||"
  },
  {
    "book": "14",
    "hymn": "2",
    "verse": "3",
    "text_sa": "sómasya jāyā́ prathamáṃ gandharvás té 'paraḥ pátiḥ | tr̥tī́yo agníṣ ṭe pátis turī́yas te manuṣyajā́ḥ ||3||"
  },
  {
    "book": "14",
    "hymn": "2",
    "verse": "4",
    "text_sa": "sómo dadad gandharvā́ya gandharvó dadad agnáye | rayíṃ ca putrā́ṃs cādād agnír máhyam átho imā́m ||4||"
  },
  {
    "book": "14",
    "hymn": "2",
    "verse": "5",
    "text_sa": "ā́ vām agant sumatír vājinīvasū ny àśvinā hr̥tsú kā́mā araṃsata | ábhūtaṃ gopā́ mithunā́ śubhas patī priyā́ aryamṇó dúryām̐ aśīmahi ||5||"
  },
  {
    "book": "14",
    "hymn": "2",
    "verse": "6",
    "text_sa": "sā́ mandasānā́ mánasā śivéna rayíṃ dhehi sárvavīraṃ vacasyàm | sugáṃ tīrtháṃ suprapāṇáṃ śubhas patī sthāṇúṃ pathiṣṭhā́m ápa durmatíṃ hatam ||6||"
  },
  {
    "book": "14",
    "hymn": "2",
    "verse": "7",
    "text_sa": "yā́ óṣadhayo yā́ nadyò yā́ni kṣétrāṇi yā́ vánā | tā́s tvā vadhu prajā́vatīṃ pátye rakṣantu rakṣásaḥ ||7||"
  },
  {
    "book": "14",
    "hymn": "2",
    "verse": "8",
    "text_sa": "émáṃ pánthām arukṣāma sugáṃ svastivā́hanam | yásmin vīró ná ríṣyaty anyéṣāṃ vindáte vásu ||8||"
  },
  {
    "book": "14",
    "hymn": "2",
    "verse": "9",
    "text_sa": "idáṃ sú me naraḥ śr̥ṇuta yáyāśíṣā dáṃpatī vāmám aśnutáḥ | yé gandharvā́ apsarásaś ca devī́r eṣú vānaspatyéṣu yé 'dhi tasthúḥ | syonā́s te asyái vadhvài bhavantu mā́ hiṃsiṣur vahatúm uhyámānam ||9||"
  },
  {
    "book": "14",
    "hymn": "2",
    "verse": "10",
    "text_sa": "yé vadhvàś candráṃ vahatúṃ yákṣmā yanti jánām̐ ánu | púnas tā́n yajñíyā devā́ nayantu yáta ā́gatāḥ ||10|| {7}"
  },
  {
    "book": "14",
    "hymn": "2",
    "verse": "11",
    "text_sa": "mā́ vidan paripanthíno yá āsī́danti dáṃpatī | sugéna durgám átītām ápa drāntv árātayaḥ ||11||"
  },
  {
    "book": "14",
    "hymn": "2",
    "verse": "12",
    "text_sa": "sáṃ kāśayāmi vahatúṃ bráhmaṇā gr̥háir ághoreṇa cákṣuṣā mitríyeṇa | paryā́ṇaddhaṃ viśvárūpaṃ yád ásti syonáṃ pátibhyaḥ savitā́ tát kr̥ṇotu ||12||"
  },
  {
    "book": "14",
    "hymn": "2",
    "verse": "13",
    "text_sa": "śivā́ nā́rīyám ástam ā́gann imáṃ dhātā́ lokám asyái dideśa | tā́m aryamā́ bhágo aśvínobhā́ prajā́patiḥ prajáyā vardhayantu ||13||"
  },
  {
    "book": "14",
    "hymn": "2",
    "verse": "14",
    "text_sa": "ātmanváty urvárā nā́rīyám ā́gan tásyāṃ naro vapata bī́jam asyām | sā́ vaḥ prajā́ṃ janayad vakṣáṇābhyo bíbhratī dugdhám r̥ṣabhásya rétaḥ ||14||"
  },
  {
    "book": "14",
    "hymn": "2",
    "verse": "15",
    "text_sa": "práti tiṣṭha virā́ḍ asi víṣṇur ivehá sarasvati | sínīvāli prá jāyatāṃ bhágasya sumatā́v asat ||15||"
  },
  {
    "book": "14",
    "hymn": "2",
    "verse": "16",
    "text_sa": "úd va ūrmíḥ śámyā hantv ā́po yóktrāṇi muñcata | mā́duṣkr̥tau vyènasāv aghnyā́v áśunam ā́ratām ||16||"
  },
  {
    "book": "14",
    "hymn": "2",
    "verse": "17",
    "text_sa": "ághoracakṣur ápatighnī syonā́ śagmā́ suśévā suyámā gr̥hébhyaḥ | vīrasū́r devŕ̥kāmā sáṃ tváyaidhiṣīmahi sumasyámānā ||17||"
  },
  {
    "book": "14",
    "hymn": "2",
    "verse": "18",
    "text_sa": "ádevr̥ghny ápatighnīháidhi śivā́ paśúbhyaḥ suyámā suvárcāḥ | prajā́vatī vīrasū́r devŕ̥kāmā syonémám agníṃ gā́rhapatyaṃ saparya ||18||"
  },
  {
    "book": "14",
    "hymn": "2",
    "verse": "19",
    "text_sa": "út tiṣṭhetáḥ kím ichántīdám ā́gā aháṃ tveḍe abhibhū́ḥ svā́d gr̥hā́t | śūnyaiṣī́ nirr̥te yā́jagánthót tiṣṭhārāte prá pata méhá raṃsthāḥ ||19||"
  },
  {
    "book": "14",
    "hymn": "2",
    "verse": "20",
    "text_sa": "yadā́ gā́rhapatyam ásaparyait pū́rvam agníṃ vadhū́r iyám | ádhā sárasvatyai nāri pitŕ̥bhyaś ca námas kuru ||20|| {8}"
  },
  {
    "book": "14",
    "hymn": "2",
    "verse": "21",
    "text_sa": "śarma vármaitád ā́ harāsyái nā́ryā upastíre | sínīvāli prá jāyatāṃ bhágasya sumatā́v asat ||21||"
  },
  {
    "book": "14",
    "hymn": "2",
    "verse": "22",
    "text_sa": "yáṃ bálbajaṃ nyásyatha cárma copastr̥ṇīthána | tád ā́ rohatu suprajā́ yā́ kanyā̀ vindáte pátim ||22||"
  },
  {
    "book": "14",
    "hymn": "2",
    "verse": "23",
    "text_sa": "úpa str̥ṇīhi bálbajam ádhi cármaṇi róhite | tátropavíśya suprajā́ imám agníṃ saparyatu ||23||"
  },
  {
    "book": "14",
    "hymn": "2",
    "verse": "24",
    "text_sa": "ā́ roha carmópa sīdāgním eṣá devó hanti rákṣāṃsi sárvā | ihá prajā́ṃ janaya pátye asmái sujyaiṣṭhyó bhavat putrás ta eṣáḥ ||24||"
  },
  {
    "book": "14",
    "hymn": "2",
    "verse": "25",
    "text_sa": "ví tiṣṭhantāṃ mātúr asyā́ upásthān nā́nārūpāḥ paśávo jā́yamānāḥ | sumaṅgaly úpa sīdemám agníṃ sáṃpatnī práti bhūṣehá devā́n ||25||"
  },
  {
    "book": "14",
    "hymn": "2",
    "verse": "26",
    "text_sa": "sumaṅgalī́ pratáraṇī gr̥hā́ṇāṃ suśévā pátye śváśurāya śaṃbhū́ḥ | syonā́ śvaśrvái prá gr̥hā́n viśemā́n ||26||"
  },
  {
    "book": "14",
    "hymn": "2",
    "verse": "27",
    "text_sa": "syonā́ bhava śváśurebhyaḥ syonā́ pátye gr̥hébhyaḥ | syonā́syai sárvasyai viśé syonā́ puṣṭā́yaiṣāṃ bhava ||27||"
  },
  {
    "book": "14",
    "hymn": "2",
    "verse": "28",
    "text_sa": "sumaṅgalī́r iyáṃ vadhū́r imā́ṃ saméta páśyata | sáubhāgyam asyái dattvā́ dáurbhāgyair vipáretana ||28||"
  },
  {
    "book": "14",
    "hymn": "2",
    "verse": "29",
    "text_sa": "yā́ durhā́rdo yuvatáyo yā́ś cehá járatīr ápi | várco nv àsyái sáṃ dattā́thā́staṃ vipáretana ||29||"
  },
  {
    "book": "14",
    "hymn": "2",
    "verse": "30",
    "text_sa": "rukmáprastaraṇaṃ vahyáṃ víśvā rūpā́ṇi bíbhratam | ā́rohat sūryā́ sāvitrī́ br̥haté sáubhagāya kám ||30|| {9}"
  },
  {
    "book": "14",
    "hymn": "2",
    "verse": "31",
    "text_sa": "ā́ roha tálpaṃ sumanasyámānehá prajā́ṃ janaya pátye asmái | indrāṇī́va subúdhā búdhyamānā jyótiragrā uṣásaḥ práti jāgarāsi ||31||"
  },
  {
    "book": "14",
    "hymn": "2",
    "verse": "32",
    "text_sa": "devā́ agre ny àpadyanta pátnīḥ sám aspr̥śanta tanvàs tanū́bhiḥ | sūryéva nāri viśvárūpā mahitvā́ prajā́vatī pátyā sáṃ bhavehá ||32||"
  },
  {
    "book": "14",
    "hymn": "2",
    "verse": "33",
    "text_sa": "út tiṣṭhetó viśvāvaso námaseḍāmahe tvā | jāmím icha pitr̥ṣádaṃ nyàktāṃ sá te bhāgó janúṣā tásya viddhi ||33||"
  },
  {
    "book": "14",
    "hymn": "2",
    "verse": "34",
    "text_sa": "apsarásaḥ sadhamādaṃ madanti havirdhā́nam antarā́ sū́ryaṃ ca | tā́s te janítram abhí tā́ḥ párehi námas te gandharvartúnā kr̥ṇomi ||34||"
  },
  {
    "book": "14",
    "hymn": "2",
    "verse": "35",
    "text_sa": "námo gandharvásya námase námo bhā́māya cákṣuṣe ca kr̥ṇmaḥ | víśvāvaso bráhmaṇā te námo 'bhí jāyā́ apsarásaḥ párehi ||35||"
  },
  {
    "book": "14",
    "hymn": "2",
    "verse": "36",
    "text_sa": "rāyā́ vayáṃ sumánasaḥ syāmód itó gandharvám ā́vīvr̥tāma | ágant sá deváḥ paramáṃ sadhástham áganma yátra pratiránta ā́yuḥ ||36||"
  },
  {
    "book": "14",
    "hymn": "2",
    "verse": "37",
    "text_sa": "sáṃ pitarāv ŕ̥tviye sr̥jethāṃ mātā́ pitā́ ca rétaso bhavāthaḥ | márya iva yóṣām ádhi rohayaināṃ prajā́ṃ kr̥ṇvāthām ihá puṣyataṃ rayím ||37||"
  },
  {
    "book": "14",
    "hymn": "2",
    "verse": "38",
    "text_sa": "tā́ṃ pūṣaṃ chivátamām érayasva yásyāṃ bī́jaṃ manuṣyā̀ vápanti | yā́ na ūrū́ uśatī́ viśráyāti yásyām uśántaḥ prahárema śépaḥ ||38||"
  },
  {
    "book": "14",
    "hymn": "2",
    "verse": "39",
    "text_sa": "ā́ rohorúm úpa dhatsva hástaṃ pári ṣvajasva jāyā́ṃ sumanasyámānaḥ | prajā́ṃ kr̥ṇvāthām ihá módamānau dīrgháṃ vām ā́yuḥ savitā́ kr̥ṇotu ||39||"
  },
  {
    "book": "14",
    "hymn": "2",
    "verse": "40",
    "text_sa": "ā́ vāṃ prajā́ṃ janayatu prajā́patir ahorātrā́bhyāṃ sám anaktv aryamā́ | ádurmaṅgalī patilokám ā́ viśemáṃ śáṃ no bhava dvipáde śáṃ cátuṣpade ||40|| {10}"
  },
  {
    "book": "14",
    "hymn": "2",
    "verse": "41",
    "text_sa": "deváir dattáṃ mánunā sākám etád vā́dhūyaṃ vā́so vadhvàś ca vástram | yó brahmáṇe cikitúṣe dádāti sá íd rákṣāṃsi tálpāni hanti ||41||"
  },
  {
    "book": "14",
    "hymn": "2",
    "verse": "42",
    "text_sa": "yáṃ me dattó brahmabhāgáṃ vadhūyór vā́dhūyaṃ vā́so vadhvàś ca vástram | yuváṃ brahmáṇe 'numányamānau bŕ̥haspate sākám índraś ca dattám ||42||"
  },
  {
    "book": "14",
    "hymn": "2",
    "verse": "43",
    "text_sa": "syonā́d yóner ádhi bádhyamānau hasāmudáu máhasā módamānau | sugū́ suputráu sugr̥háu tarātho jīvā́v uṣáso vibhātī́ḥ ||43||"
  },
  {
    "book": "14",
    "hymn": "2",
    "verse": "44",
    "text_sa": "návaṃ vásānaḥ surabhíḥ suvā́sā udā́gāṃ jīvá uṣáso vibhātī́ḥ | āṇḍā́t patatrī́vāmukṣi víśvasmād énasas pári ||44||"
  },
  {
    "book": "14",
    "hymn": "2",
    "verse": "45",
    "text_sa": "śúmbhanī dyā́vāpr̥thivī́ ántisumne máhivrate | ā́paḥ saptá susruvur devī́s tā́ no muñcantv áṃhasaḥ ||45||"
  },
  {
    "book": "14",
    "hymn": "2",
    "verse": "46",
    "text_sa": "sūryā́yai devébhyo mitrā́ya váruṇāya ca | yé bhūtásya prácetasas tébhya idám akaraṃ námaḥ ||46||"
  },
  {
    "book": "14",
    "hymn": "2",
    "verse": "47",
    "text_sa": "yá r̥té cid abhiśríṣaḥ purā́ jatrúbhya ātŕ̥daḥ | sáṃdhātā saṃdhíṃ maghávā purūvásur níṣkartā víhrutaṃ púnaḥ ||47||"
  },
  {
    "book": "14",
    "hymn": "2",
    "verse": "48",
    "text_sa": "ápāsmát táma uchatu nī́laṃ piśáṅgam utá lóhitaṃ yát | nirdahanī́ yā́ pr̥ṣātaky àsmín tā́ṃ sthāṇā́v ádhy ā́ sajāmi ||48||"
  },
  {
    "book": "14",
    "hymn": "2",
    "verse": "49",
    "text_sa": "yā́vatīḥ kr̥tyā́ upavā́sane yā́vanto rā́jño váruṇasya pā́śāḥ | vyr̥̀ddhayo yā́ ásamr̥ddhayo yā́ asmín tā́ sthāṇā́v ádhi sādayāmi ||49||"
  },
  {
    "book": "14",
    "hymn": "2",
    "verse": "50",
    "text_sa": "yā́ me priyátamā tanū́ḥ sā́ me bibhāya vā́sasaḥ | tásyā́gre tváṃ vanaspate nīvíṃ kr̥ṇuṣva mā́ vayáṃ riṣāma ||50|| {11}"
  },
  {
    "book": "14",
    "hymn": "2",
    "verse": "51",
    "text_sa": "yé ántā yā́vatīḥ síco yá ótavo yé ca tántavaḥ | vā́so yát pátnībhir utáṃ tán na syonám úpa spr̥śāt ||51||"
  },
  {
    "book": "14",
    "hymn": "2",
    "verse": "52",
    "text_sa": "uśatī́ḥ kanyálā imā́ḥ pitr̥lokā́t pátiṃ yatī́ḥ | áva dīkṣā́m asr̥kṣata svā́hā ||52||"
  },
  {
    "book": "14",
    "hymn": "2",
    "verse": "53",
    "text_sa": "bŕ̥haspátinā́vasr̥ṣṭāṃ víśve devā́ adhārayan | várco góṣu práviṣṭaṃ yát ténemā́ṃ sáṃ sr̥jāmasi ||53||"
  },
  {
    "book": "14",
    "hymn": "2",
    "verse": "54",
    "text_sa": "bŕ̥haspátinā́vasr̥ṣṭāṃ víśve devā́ adhārayan | téjo góṣu práviṣṭaṃ yát ténemā́ṃ sáṃ sr̥jāmasi ||54||"
  },
  {
    "book": "14",
    "hymn": "2",
    "verse": "55",
    "text_sa": "bŕ̥haspátinā́vasr̥ṣṭāṃ víśve devā́ adhārayan | bhájo góṣu práviṣṭo yás ténemā́ṃ sáṃ sr̥jāmasi ||55||"
  },
  {
    "book": "14",
    "hymn": "2",
    "verse": "56",
    "text_sa": "bŕ̥haspátinā́vasr̥ṣṭāṃ víśve devā́ adhārayan | yáśo góṣu práviṣṭaṃ yát ténemā́ṃ sáṃ sr̥jāmasi ||56||"
  },
  {
    "book": "14",
    "hymn": "2",
    "verse": "57",
    "text_sa": "bŕ̥haspátinā́vasr̥ṣṭāṃ víśve devā́ adhārayan | páyo góṣu práviṣṭaṃ yát ténemā́ṃ sáṃ sr̥jāmasi ||57||"
  },
  {
    "book": "14",
    "hymn": "2",
    "verse": "58",
    "text_sa": "bŕ̥haspátinā́vasr̥ṣṭāṃ víśve devā́ adhārayan | ráso góṣu práviṣṭo yás ténemā́ṃ sáṃ sr̥jāmasi ||58||"
  },
  {
    "book": "14",
    "hymn": "2",
    "verse": "59",
    "text_sa": "yádīmé keśíno jánā gr̥hé te samánartiṣū ródena kr̥ṇvánto 'ghám | agníṣ ṭvā tásmād énasaḥ savitā́ ca prá muñcatām ||59||"
  },
  {
    "book": "14",
    "hymn": "2",
    "verse": "60",
    "text_sa": "yádīyáṃ duhitā́ táva vikeśy árudad gr̥hé ródena kr̥ṇvaty aghám | agníṣ ṭvā tásmād énasaḥ savitā́ ca prá muñcatām ||60|| {12}"
  },
  {
    "book": "14",
    "hymn": "2",
    "verse": "61",
    "text_sa": "yáj jāmáyo yád yuvatáyo gr̥hé te samánartiṣū ródena kr̥ṇvatī́r aghám | agníṣ ṭvā tásmād énasaḥ savitā́ ca prá muñcatām ||61||"
  },
  {
    "book": "14",
    "hymn": "2",
    "verse": "62",
    "text_sa": "yát te prajā́yāṃ paśúṣu yád vā gr̥héṣu níṣṭhitam aghakŕ̥dbhir agháṃ kr̥tám | agníṣ ṭvā tásmād énasaḥ savitā́ ca prá muñcatām ||62||"
  },
  {
    "book": "14",
    "hymn": "2",
    "verse": "63",
    "text_sa": "iyáṃ nā́ry úpa brūte pū́lyāny āvapantikā́ | dīrghā́yur astu me pátir jī́vāti śarádaḥ śatám ||63||"
  },
  {
    "book": "14",
    "hymn": "2",
    "verse": "64",
    "text_sa": "ihémā́v indra sáṃ nuda cakravākéva dáṃpatī | prajáyainau svastakáu víśvam ā́yur vy àśnutām ||64||"
  },
  {
    "book": "14",
    "hymn": "2",
    "verse": "65",
    "text_sa": "yád āsandyā́m upadhā́ne yád vopavā́sane kr̥tám | vivāhé kr̥tyā́ṃ yā́ṃ cakrúr āsnā́ne tā́ṃ ní dadhmasi ||65||"
  },
  {
    "book": "14",
    "hymn": "2",
    "verse": "66",
    "text_sa": "yád duṣkr̥táṃ yác chámalaṃ vivāhé vahatáu ca yát | tát saṃbhalásya kambalé mr̥jmáhe duritáṃ vayám ||66||"
  },
  {
    "book": "14",
    "hymn": "2",
    "verse": "67",
    "text_sa": "saṃbhalé málaṃ sādayitvā́ kambalé duritáṃ vayám | ábhūma yajñíyāḥ śuddhā́ḥ prá ṇa ā́yūṃṣi tāriṣat ||67||"
  },
  {
    "book": "14",
    "hymn": "2",
    "verse": "68",
    "text_sa": "kr̥trímaḥ káṇṭakaḥ śatádan yá eṣáḥ | ápāsyā́ḥ kéśyaṃ málam ápa śīrṣaṇyàṃ likhāt ||68||"
  },
  {
    "book": "14",
    "hymn": "2",
    "verse": "69",
    "text_sa": "áṅgādaṅgād vayám asyā́ ápa yákṣmaṃ ní dadhmasi | tán mā́ prā́pat pr̥thivī́ṃ mótá devā́n dívaṃ mā́ prā́pad urv àntárikṣam | apó mā́ prā́pan málam etád agne yamám mā́ prā́pat pitr̥̄́ṃś ca sárvān ||69||"
  },
  {
    "book": "14",
    "hymn": "2",
    "verse": "70",
    "text_sa": "sáṃ tvā nahyāmi páyasā pr̥thivyā́ḥ sáṃ tvā nahyāmi páyasáuṣadhīnām | sáṃ tvā nahyāmi prajáyā dhánena sā́ sáṃnaddhā sanuhi vā́jam émám ||70|| {13}"
  },
  {
    "book": "14",
    "hymn": "2",
    "verse": "71",
    "text_sa": "ámo 'hám asmi sā́ tvaṃ sā́māhám asmy ŕ̥k tváṃ dyáur aháṃ pr̥thivī́ tvam | tā́v ihá sáṃ bhavāva prajā́m ā́ janayāvahai ||71||"
  },
  {
    "book": "14",
    "hymn": "2",
    "verse": "72",
    "text_sa": "janiyánti nāv ágravaḥ putriyánti sudā́navaḥ | áriṣṭāsū sacevahi br̥haté vā́jasātaye ||72||"
  },
  {
    "book": "14",
    "hymn": "2",
    "verse": "73",
    "text_sa": "yé pitáro vadhūdarśā́ imáṃ vahatúm ā́gaman | té asyái vadhvài sáṃpatnyai prajā́vac chárma yachantu ||73||"
  },
  {
    "book": "14",
    "hymn": "2",
    "verse": "74",
    "text_sa": "yédáṃ pū́rvā́gan raśanāyámānā prajā́m asyái dráviṇaṃ cehá dattvā́ | tā́ṃ vahantv ágatasyā́nu pánthāṃ virā́ḍ iyáṃ suprajā́ áty ajaiṣīt ||74||"
  },
  {
    "book": "14",
    "hymn": "2",
    "verse": "75",
    "text_sa": "prá budhyasva subúdhā búdhyamānā dīrghāyutvā́ya śatáśāradāya | gr̥hā́n gacha gr̥hápatnī yáthā́so dīrgháṃ ta ā́yuḥ savitā́ kr̥ṇotu ||75|| {14}"
  },
  {
    "book": "15",
    "hymn": "1",
    "verse": "1",
    "text_sa": "vrā́tya āsīd ī́yamāna evá sá prajā́patiṃ sám airayat ||1||"
  },
  {
    "book": "15",
    "hymn": "1",
    "verse": "2",
    "text_sa": "sá prajā́patiḥ suvárṇam ātmánn apaśyat tát prā́janayat ||2||"
  },
  {
    "book": "15",
    "hymn": "1",
    "verse": "3",
    "text_sa": "tád ékam abhavat tál lalā́mam abhavat tán mahád abhavat táj jyeṣṭhám abhavat tád bráhmābhavat tát tápo 'bhavat tát satyám abhavat téna prā́jāyata ||3||"
  },
  {
    "book": "15",
    "hymn": "1",
    "verse": "4",
    "text_sa": "sò 'vardhata sá mahā́n abhavat sá mahādevò 'bhavat ||4||"
  },
  {
    "book": "15",
    "hymn": "1",
    "verse": "5",
    "text_sa": "sá devā́nām īśā́ṃ páry ait sá ī́śāno 'bhavat ||5||"
  },
  {
    "book": "15",
    "hymn": "1",
    "verse": "6",
    "text_sa": "sá ekavrātyò 'bhavat sá dhánur ā́datta tád evéndradhanúḥ ||6||"
  },
  {
    "book": "15",
    "hymn": "1",
    "verse": "7",
    "text_sa": "nī́lam asyodáraṃ lóhitaṃ pr̥ṣṭhám ||7||"
  },
  {
    "book": "15",
    "hymn": "1",
    "verse": "8",
    "text_sa": "nī́lenaivā́priyaṃ bhrā́tr̥vyaṃ prórṇoti lóhitena dviṣántaṃ vidhyatī́ti brahmavādíno vadanti ||8||"
  },
  {
    "book": "15",
    "hymn": "3",
    "verse": "1",
    "text_sa": "sá saṃvatsarám ūrdhvò 'tiṣṭhat táṃ devā́ abruvan vrā́tya kíṃ nú tiṣṭhasī́ti ||1||"
  },
  {
    "book": "15",
    "hymn": "3",
    "verse": "2",
    "text_sa": "sò 'bravīd āsandī́ṃ me sáṃ bharantv íti ||2||"
  },
  {
    "book": "15",
    "hymn": "3",
    "verse": "3",
    "text_sa": "tásmai vrā́tyāyāsandī́ṃ sám abharan ||3||"
  },
  {
    "book": "15",
    "hymn": "3",
    "verse": "4",
    "text_sa": "tásyā grīṣmáś ca vasantáś ca dváu pā́dāv ā́stāṃ śarác ca varṣā́ś ca dváu ||4||"
  },
  {
    "book": "15",
    "hymn": "3",
    "verse": "5",
    "text_sa": "br̥hác ca rathantaráṃ cānūcyè ā́stāṃ yajñāyajñíyaṃ ca vāmadevyáṃ ca tiraścyè ||5||"
  },
  {
    "book": "15",
    "hymn": "3",
    "verse": "6",
    "text_sa": "ŕ̥caḥ prā́ñcas tántavo yájūṃṣi tiryáñcaḥ ||6||"
  },
  {
    "book": "15",
    "hymn": "3",
    "verse": "7",
    "text_sa": "véda āstáraṇaṃ bráhmopabárhaṇam ||7||"
  },
  {
    "book": "15",
    "hymn": "3",
    "verse": "8",
    "text_sa": "sā́māsādá udgīthò 'paśrayáḥ ||8||"
  },
  {
    "book": "15",
    "hymn": "3",
    "verse": "9",
    "text_sa": "tā́m āsandī́ṃ vrā́tya ā́rohat ||9||"
  },
  {
    "book": "15",
    "hymn": "3",
    "verse": "10",
    "text_sa": "tásya devajanā́ḥ pariṣkandā́ ā́sant saṃkalpā́ḥ prahāyyā̀ víśvāni bhūtā́ny upasádaḥ ||10||"
  },
  {
    "book": "15",
    "hymn": "3",
    "verse": "11",
    "text_sa": "víśvāny evā́sya bhūtā́ny upasádo bhavanti yá eváṃ véda ||11||"
  },
  {
    "book": "15",
    "hymn": "7",
    "verse": "1",
    "text_sa": "sá mahimā́ sádrur bhūtvā́ntaṃ pr̥thivyā́ agachat samudrò 'bhavat ||1||"
  },
  {
    "book": "15",
    "hymn": "7",
    "verse": "2",
    "text_sa": "táṃ prajā́patiś ca parameṣṭhī́ ca pitā́ ca pitāmaháś cā́paś ca śraddhā́ ca varṣáṃ bhūtvā́nuvyàvartayanta ||2||"
  },
  {
    "book": "15",
    "hymn": "7",
    "verse": "3",
    "text_sa": "áinam ā́po gachanty áinaṃ śraddhā́ gachaty áinaṃ varṣáṃ gachati yá eváṃ véda ||3||"
  },
  {
    "book": "15",
    "hymn": "7",
    "verse": "4",
    "text_sa": "táṃ śraddhā́ ca yajñáś ca lokáś cā́nnaṃ cānnā́dyaṃ ca bhūtvā́bhiparyā́vartanta ||4||"
  },
  {
    "book": "15",
    "hymn": "7",
    "verse": "5",
    "text_sa": "áinaṃ śraddhā́ gachaty áinaṃ yajñó gachaty áinaṃ lokó gachaty áinam ánnaṃ gachaty áinam annā́dyaṃ gachati yá eváṃ véda ||5||"
  },
  {
    "book": "15",
    "hymn": "8",
    "verse": "1",
    "text_sa": "sò 'rajyata táto rājanyò 'jāyata ||1||"
  },
  {
    "book": "15",
    "hymn": "8",
    "verse": "2",
    "text_sa": "sá víśaḥ sábandhūn ánnam annā́dyam abhyúdatiṣṭhat ||2||"
  },
  {
    "book": "15",
    "hymn": "8",
    "verse": "3",
    "text_sa": "viśā́ṃ ca vái sá sábandhūnāṃ cā́nnasya cānnā́dyasya ca priyáṃ dhā́ma bhavati yá eváṃ véda ||3||"
  },
  {
    "book": "15",
    "hymn": "9",
    "verse": "1",
    "text_sa": "sá víśó 'nu vy àcalat ||1||"
  },
  {
    "book": "15",
    "hymn": "9",
    "verse": "2",
    "text_sa": "táṃ sabhā́ ca sámitiś ca sénā ca súrā cānuvyàcalan ||2||"
  },
  {
    "book": "15",
    "hymn": "9",
    "verse": "3",
    "text_sa": "sabhā́yāś ca vái sá sámiteś ca sénāyāś ca súrāyāś ca priyáṃ dhā́ma bhavati yá eváṃ véda ||3||"
  },
  {
    "book": "15",
    "hymn": "10",
    "verse": "1",
    "text_sa": "tád yásyaiváṃ vidvā́n vrā́tyo rā́jñó 'tithir gr̥hā́n āgáchet ||1||"
  },
  {
    "book": "15",
    "hymn": "10",
    "verse": "2",
    "text_sa": "śréyāṃsam enam ātmáno mānayet táthā kṣatrā́ya nā́ vr̥ścate táthā rāṣṭrā́ya nā́ vr̥ścate ||2||"
  },
  {
    "book": "15",
    "hymn": "10",
    "verse": "3",
    "text_sa": "áto vái bráhma ca kṣatráṃ cód atiṣṭhatāṃ té abrūtāṃ káṃ prá viśāvéti ||3||"
  },
  {
    "book": "15",
    "hymn": "10",
    "verse": "4",
    "text_sa": "bŕ̥haspátim evá bráhma praviśátv índraṃ kṣatráṃ táthā vā́ íti ||4||"
  },
  {
    "book": "15",
    "hymn": "10",
    "verse": "5",
    "text_sa": "áto vái bŕ̥haspátim evá bráhma prā́viśad índraṃ kṣatrám ||5||"
  },
  {
    "book": "15",
    "hymn": "10",
    "verse": "6",
    "text_sa": "iyáṃ vā́ u pr̥thivī́ bŕ̥haspátir dyáur evéndraḥ ||6||"
  },
  {
    "book": "15",
    "hymn": "10",
    "verse": "7",
    "text_sa": "ayáṃ vā́ u agnír bráhmāsā́v ādityáḥ kṣatrám ||7||"
  },
  {
    "book": "15",
    "hymn": "10",
    "verse": "8",
    "text_sa": "áinaṃ bráhma gachati brahmavarcasī́ bhavati ||8||"
  },
  {
    "book": "15",
    "hymn": "10",
    "verse": "9",
    "text_sa": "yáḥ pr̥thivī́ṃ bŕ̥haspátim agníṃ bráhma véda ||9||"
  },
  {
    "book": "15",
    "hymn": "10",
    "verse": "10",
    "text_sa": "áinam indriyáṃ gachatīndriyávān bhavati ||10||"
  },
  {
    "book": "15",
    "hymn": "10",
    "verse": "11",
    "text_sa": "yá ādityáṃ kṣatráṃ dívam índraṃ véda ||11||"
  },
  {
    "book": "15",
    "hymn": "11",
    "verse": "1",
    "text_sa": "tád yásyaiváṃ vidvā́n vrā́tyó 'tithir gr̥hā́n āgáchet ||1||"
  },
  {
    "book": "15",
    "hymn": "11",
    "verse": "2",
    "text_sa": "svayám enam abhyudétya brūyād vrā́tya kvā̀vātsīr vrā́tyodakáṃ vrā́tya tarpáyantu vrā́tya yáthā te priyáṃ táthāstu vrā́tya yáthā te váśas táthāstu vrā́tya yáthā te nikāmás táthāstv íti ||2||"
  },
  {
    "book": "15",
    "hymn": "11",
    "verse": "3",
    "text_sa": "yád enam ā́ha vrā́tya kvā̀vātsīr íti pathá evá téna devayā́nān áva rundhe ||3||"
  },
  {
    "book": "15",
    "hymn": "11",
    "verse": "4",
    "text_sa": "yád enam ā́ha vrā́tyodakám íty apá evá ténā́va rundhe ||4||"
  },
  {
    "book": "15",
    "hymn": "11",
    "verse": "5",
    "text_sa": "yád enam ā́ha vrā́tya tarpáyantv íti prāṇám evá téna várṣīyāṃsaṃ kurute ||5||"
  },
  {
    "book": "15",
    "hymn": "11",
    "verse": "6",
    "text_sa": "yád enam ā́ha vrā́tya yáthā te priyáṃ táthāstv íti priyám evá ténā́va rundhe ||6||"
  },
  {
    "book": "15",
    "hymn": "11",
    "verse": "7",
    "text_sa": "áinaṃ priyáṃ gachati priyáḥ priyásya bhavati yá eváṃ véda ||7||"
  },
  {
    "book": "15",
    "hymn": "11",
    "verse": "8",
    "text_sa": "yád enam ā́ha vrā́tya yáthā te váśas táthāstv íti váśam evá ténā́va rundhe ||8||"
  },
  {
    "book": "15",
    "hymn": "11",
    "verse": "9",
    "text_sa": "áinaṃ váśo gachati vaśī́ vaśínāṃ bhavati yá eváṃ véda ||9||"
  },
  {
    "book": "15",
    "hymn": "11",
    "verse": "10",
    "text_sa": "yád enam ā́ha vrā́tya yáthā te nikāmás táthāstv íti nikāmám evá ténā́va rundhe ||10||"
  },
  {
    "book": "15",
    "hymn": "11",
    "verse": "11",
    "text_sa": "áinaṃ nikāmó gachati nikāmé nikāmásya bhavati yá eváṃ véda ||11||"
  },
  {
    "book": "15",
    "hymn": "12",
    "verse": "1",
    "text_sa": "tád yásyaiváṃ vidvā́n vrā́tya úddhr̥teṣv agníṣv ádhiśrite 'gnihotré 'tithir gr̥hā́n āgáchet ||1||"
  },
  {
    "book": "15",
    "hymn": "12",
    "verse": "2",
    "text_sa": "svayám enam abhyudétya brūyād vrā́tyā́ti sr̥ja hoṣyā́mī́ti ||2||"
  },
  {
    "book": "15",
    "hymn": "12",
    "verse": "3",
    "text_sa": "sá cātisr̥jéj juhuyā́n ná cātisr̥jén ná juhuyāt ||3||"
  },
  {
    "book": "15",
    "hymn": "12",
    "verse": "4",
    "text_sa": "sá yá eváṃ vidúṣā vrā́tyenā́tisr̥ṣṭo juhóti ||4||"
  },
  {
    "book": "15",
    "hymn": "12",
    "verse": "5",
    "text_sa": "prá pitr̥yā́ṇaṃ pánthāṃ jānāti prá devayā́nam ||5||"
  },
  {
    "book": "15",
    "hymn": "12",
    "verse": "6",
    "text_sa": "ná devéṣv ā́ vr̥ścate hutám asya bhavati ||6||"
  },
  {
    "book": "15",
    "hymn": "12",
    "verse": "7",
    "text_sa": "páry asyāsmíṃl loká āyátanaṃ śiṣyate yá eváṃ vidúṣā vrā́tyenā́tisr̥ṣṭo juhóti ||7||"
  },
  {
    "book": "15",
    "hymn": "12",
    "verse": "8",
    "text_sa": "átha yá eváṃ vidúṣā vrā́tyenā́natisr̥ṣṭo juhóti ||8||"
  },
  {
    "book": "15",
    "hymn": "12",
    "verse": "9",
    "text_sa": "ná pitr̥yā́ṇaṃ pánthāṃ jānāti ná devayā́nam ||9||"
  },
  {
    "book": "15",
    "hymn": "12",
    "verse": "10",
    "text_sa": "ā́ devéṣu vr̥ścate áhutam asya bhavati ||10||"
  },
  {
    "book": "15",
    "hymn": "12",
    "verse": "11",
    "text_sa": "nā́syāsmíṃl loká āyátanaṃ śiṣyate yá eváṃ vidúṣā vrā́tyenā́natisr̥ṣṭo juhóti ||11||"
  },
  {
    "book": "15",
    "hymn": "15",
    "verse": "1",
    "text_sa": "tásya vrā́tyasya ||1||"
  },
  {
    "book": "15",
    "hymn": "15",
    "verse": "2",
    "text_sa": "saptá prāṇā́ḥ saptā́pānā́ḥ saptá vyānā́ḥ ||2||"
  },
  {
    "book": "15",
    "hymn": "15",
    "verse": "3",
    "text_sa": "yò 'sya prathamáḥ prāṇá ūrdhvó nā́māyáṃ só agníḥ ||3||"
  },
  {
    "book": "15",
    "hymn": "15",
    "verse": "4",
    "text_sa": "yò 'sya dvitī́yaḥ prāṇáḥ práuḍho nā́māsáu sá ādityáḥ ||4||"
  },
  {
    "book": "15",
    "hymn": "15",
    "verse": "5",
    "text_sa": "yò 'sya tr̥tī́yaḥ prāṇò 'bhyū̀ḍho nā́māsáu sá candrámāḥ ||5||"
  },
  {
    "book": "15",
    "hymn": "15",
    "verse": "6",
    "text_sa": "yò 'sya caturtháḥ prāṇó vibhū́r nā́māyáṃ sá pávamānaḥ ||6||"
  },
  {
    "book": "15",
    "hymn": "15",
    "verse": "7",
    "text_sa": "yò 'sya pañcamáḥ prāṇó yónir nā́ma tā́ imā́ ā́paḥ ||7||"
  },
  {
    "book": "15",
    "hymn": "15",
    "verse": "8",
    "text_sa": "yò 'sya ṣaṣṭháḥ prāṇáḥ priyó nā́ma tá imé paśávaḥ ||8||"
  },
  {
    "book": "15",
    "hymn": "15",
    "verse": "9",
    "text_sa": "yò 'sya saptamáḥ prāṇó 'parimito nā́ma tā́ imā́ḥ prajā́ḥ ||9||"
  },
  {
    "book": "15",
    "hymn": "16",
    "verse": "1",
    "text_sa": "yò 'sya prathamò 'pānáḥ sā́ paurṇamāsī́ ||1||"
  },
  {
    "book": "15",
    "hymn": "16",
    "verse": "2",
    "text_sa": "yò 'sya dvitī́yo 'pānáḥ sā́ṣṭakā ||2||"
  },
  {
    "book": "15",
    "hymn": "16",
    "verse": "3",
    "text_sa": "yò 'sya tr̥tī́yo 'pānáḥ sā́māvāsyā̀ ||3||"
  },
  {
    "book": "15",
    "hymn": "16",
    "verse": "4",
    "text_sa": "yò 'sya caturthò 'pānáḥ sā́ śraddhā́ ||4||"
  },
  {
    "book": "15",
    "hymn": "16",
    "verse": "5",
    "text_sa": "yò 'sya pañcamò 'pānáḥ sā́ dīkṣā́ ||5||"
  },
  {
    "book": "15",
    "hymn": "16",
    "verse": "6",
    "text_sa": "yò 'sya ṣaṣṭhò 'pānáḥ sá yajñáḥ ||6||"
  },
  {
    "book": "15",
    "hymn": "16",
    "verse": "7",
    "text_sa": "yò 'sya saptamò 'pānás tā́ imā́ dákṣiṇāḥ ||7||"
  },
  {
    "book": "15",
    "hymn": "17",
    "verse": "1",
    "text_sa": "yò 'sya prathamó vyānáḥ séyáṃ bhū́miḥ ||1||"
  },
  {
    "book": "15",
    "hymn": "17",
    "verse": "2",
    "text_sa": "yò 'sya dvitī́yo vyānás tád antárikṣam ||2||"
  },
  {
    "book": "15",
    "hymn": "17",
    "verse": "3",
    "text_sa": "yò 'sya tr̥tī́yo vyānáḥ sā́ dyáuḥ ||3||"
  },
  {
    "book": "15",
    "hymn": "17",
    "verse": "4",
    "text_sa": "yò 'sya caturthó vyānás tā́ni nákṣatrāṇi ||4||"
  },
  {
    "book": "15",
    "hymn": "17",
    "verse": "5",
    "text_sa": "yò 'sya pañcamó vyānás tá r̥távaḥ ||5||"
  },
  {
    "book": "15",
    "hymn": "17",
    "verse": "6",
    "text_sa": "yò 'sya ṣaṣṭhó vyānás tá ārtavā́ḥ ||6||"
  },
  {
    "book": "15",
    "hymn": "17",
    "verse": "7",
    "text_sa": "yò 'sya saptamó vyānáḥ sá saṃvatsaráḥ ||7||"
  },
  {
    "book": "15",
    "hymn": "17",
    "verse": "8",
    "text_sa": "samānám árthaṃ pári yanti devā́ḥ saṃvatsaráṃ vā́ etád r̥távo 'nupáriyanti vrā́tyaṃ ca ||8||"
  },
  {
    "book": "15",
    "hymn": "17",
    "verse": "9",
    "text_sa": "yád ādityám abhisaṃviśánty amāvāsyā̀ṃ caivá tát paurṇamāsī́ṃ ca ||9||"
  },
  {
    "book": "15",
    "hymn": "17",
    "verse": "10",
    "text_sa": "ékaṃ tád eṣām amr̥tatvám íty ā́hutir evá ||10||"
  },
  {
    "book": "15",
    "hymn": "18",
    "verse": "1",
    "text_sa": "tásya vrā́tyasya ||1||"
  },
  {
    "book": "15",
    "hymn": "18",
    "verse": "2",
    "text_sa": "yád asya dákṣiṇam ákṣy asáu sá ādityó yád asya savyám ákṣy asáu sá candrámāḥ ||2||"
  },
  {
    "book": "15",
    "hymn": "18",
    "verse": "3",
    "text_sa": "yò 'sya dákṣiṇaḥ kárṇo 'yáṃ só agnír yò 'sya savyáḥ kárṇo 'yáṃ sá pávamānaḥ ||3||"
  },
  {
    "book": "15",
    "hymn": "18",
    "verse": "4",
    "text_sa": "ahorātré nā́sike dítiś cā́ditiś ca śīrṣakapālé saṃvatsaráḥ śíraḥ ||4||"
  },
  {
    "book": "15",
    "hymn": "18",
    "verse": "5",
    "text_sa": "áhnā pratyáṅ vrā́tyo rā́tryā prā́ṅ námo vrā́tyāya ||5||"
  },
  {
    "book": "16",
    "hymn": "1",
    "verse": "1",
    "text_sa": "átisr̥ṣṭo apā́ṃ vr̥ṣabhó 'tisr̥ṣṭā agnáyo divyā́ḥ ||1||"
  },
  {
    "book": "16",
    "hymn": "1",
    "verse": "2",
    "text_sa": "ruján pariruján mr̥ṇán pramr̥ṇán ||2||"
  },
  {
    "book": "16",
    "hymn": "1",
    "verse": "3",
    "text_sa": "mrokó manohā́ khanó nirdāhá ātmadū́ṣis tanūdū́ṣiḥ ||3||"
  },
  {
    "book": "16",
    "hymn": "1",
    "verse": "4",
    "text_sa": "idáṃ tám áti sr̥jāmi táṃ mā́bhyávanikṣi ||4||"
  },
  {
    "book": "16",
    "hymn": "1",
    "verse": "5",
    "text_sa": "téna tám abhyátisr̥jāmo yò 'smā́n dveṣṭi yáṃ vayáṃ dviṣmáḥ ||5||"
  },
  {
    "book": "16",
    "hymn": "1",
    "verse": "6",
    "text_sa": "apā́m ágram asi samudráṃ vo 'bhyávasr̥jāmi ||6||"
  },
  {
    "book": "16",
    "hymn": "1",
    "verse": "7",
    "text_sa": "yò 'psv àgnír áti táṃ sr̥jāmi mrokáṃ khaníṃ tanūdū́ṣim ||7||"
  },
  {
    "book": "16",
    "hymn": "1",
    "verse": "8",
    "text_sa": "yó va āpo 'gnír āvivéśa sá eṣá yád vo ghoráṃ tád etát ||8||"
  },
  {
    "book": "16",
    "hymn": "1",
    "verse": "9",
    "text_sa": "índrasya va indriyéṇābhí ṣiñcet ||9||"
  },
  {
    "book": "16",
    "hymn": "1",
    "verse": "10",
    "text_sa": "ariprā́ ā́po ápa riprám asmát ||10||"
  },
  {
    "book": "16",
    "hymn": "1",
    "verse": "11",
    "text_sa": "prā́smád éno vahantu prá duṣvápnyaṃ vahantu ||11||"
  },
  {
    "book": "16",
    "hymn": "1",
    "verse": "12",
    "text_sa": "śivéna mā cákṣuṣā paśyatāpaḥ śiváyā tanvópa spr̥śata tvácaṃ me ||12||"
  },
  {
    "book": "16",
    "hymn": "1",
    "verse": "13",
    "text_sa": "śivā́n agnī́n apsuṣádo havāmahe máyi kṣatráṃ várca ā́ dhatta devī́ḥ ||13||"
  },
  {
    "book": "16",
    "hymn": "2",
    "verse": "1",
    "text_sa": "nír durarmaṇyà ūrjā́ mádhumatī vā́k ||1||"
  },
  {
    "book": "16",
    "hymn": "2",
    "verse": "2",
    "text_sa": "mádhumatī stha mádhumatīṃ vā́cam udeyam ||2||"
  },
  {
    "book": "16",
    "hymn": "2",
    "verse": "3",
    "text_sa": "úpahūto me gopā́ḥ úpahūto gopītháḥ ||3||"
  },
  {
    "book": "16",
    "hymn": "2",
    "verse": "4",
    "text_sa": "suśrútau kárṇau bhadraśrútau kárṇau bhadráṃ ślókaṃ śrūyāsam ||4||"
  },
  {
    "book": "16",
    "hymn": "2",
    "verse": "5",
    "text_sa": "súśrutiś ca mópaśrutiś ca mā́ hāsiṣṭāṃ sáuparṇaṃ cákṣur ájasraṃ jyótiḥ ||5||"
  },
  {
    "book": "16",
    "hymn": "2",
    "verse": "6",
    "text_sa": "ŕ̥ṣīṇāṃ prastaró 'si námo 'stu dáivāya prastarā́ya ||6||"
  },
  {
    "book": "16",
    "hymn": "3",
    "verse": "1",
    "text_sa": "mūrdhā́háṃ rayīṇā́ṃ mūrdhā́ samānā́nāṃ bhūyāsam ||1||"
  },
  {
    "book": "16",
    "hymn": "3",
    "verse": "2",
    "text_sa": "rujáś ca mā venáś ca mā́ hāsiṣṭāṃ mūrdhā́ ca mā vídharmā ca mā́ hāsiṣṭām ||2||"
  },
  {
    "book": "16",
    "hymn": "3",
    "verse": "3",
    "text_sa": "urváś ca mā camasáś ca mā́ hāsiṣṭāṃ dhartā́ ca mā dharúṇaś ca mā́ hāsiṣṭām ||3||"
  },
  {
    "book": "16",
    "hymn": "3",
    "verse": "4",
    "text_sa": "vimokáś ca mārdrápaviś ca mā́ hāsiṣṭām ārdrádānuś ca mā mātaríśvā ca mā́ hāsiṣṭām ||4||"
  },
  {
    "book": "16",
    "hymn": "3",
    "verse": "5",
    "text_sa": "bŕ̥haspátir ma ātmā́ nr̥máṇā nā́ma hŕ̥dyaḥ ||5||"
  },
  {
    "book": "16",
    "hymn": "3",
    "verse": "6",
    "text_sa": "asaṃtāpáṃ me hŕ̥dayam urvī́ gávyūtiḥ samudró asmi vídharmaṇā ||6||"
  },
  {
    "book": "16",
    "hymn": "4",
    "verse": "1",
    "text_sa": "nā́bhir aháṃ rayīṇā́ṃ nā́bhiḥ samānā́nāṃ bhūyāsam ||1||"
  },
  {
    "book": "16",
    "hymn": "4",
    "verse": "2",
    "text_sa": "svāsád asi sūṣā́ amŕ̥to mártyeśv ā́ ||2||"
  },
  {
    "book": "16",
    "hymn": "4",
    "verse": "3",
    "text_sa": "mā́ mā́ṃ prāṇó hāsīn mó apānó 'vahā́ya párā gāt ||3||"
  },
  {
    "book": "16",
    "hymn": "4",
    "verse": "4",
    "text_sa": "sū́ryo mā́hnaḥ pātv agníḥ pr̥thivyā́ vāyúr antárikṣād yamó manuṣyèbhyaḥ sárasvatī pā́rthivebhyaḥ ||4||"
  },
  {
    "book": "16",
    "hymn": "4",
    "verse": "5",
    "text_sa": "prā́ṇāpanau mā́ mā hāsiṣṭam mā́ jáne prá meṣi ||5||"
  },
  {
    "book": "16",
    "hymn": "4",
    "verse": "6",
    "text_sa": "svasty àdyóṣáso doṣásaś ca sárva āpaḥ sárvagaṇo aśīya ||6||"
  },
  {
    "book": "16",
    "hymn": "4",
    "verse": "7",
    "text_sa": "śákvarī stha paśávo mópa stheṣur mitrā́váruṇau me prāṇāpānā́v agnír me dákṣaṃ dadhātu ||7||"
  },
  {
    "book": "16",
    "hymn": "5",
    "verse": "1",
    "text_sa": "vidmá te svapna janítraṃ grā́hyāḥ putró 'si yamásya káraṇaḥ | ántako 'si mr̥tyúr asi | táṃ tvā svapna táthā sáṃ vidma sá naḥ svapna duṣvápnyāt pāhi ||1||"
  },
  {
    "book": "16",
    "hymn": "5",
    "verse": "2",
    "text_sa": "vidmá te svapna janítraṃ nírr̥tyāḥ putró 'si yamásya káraṇaḥ | [...] || 2 ||"
  },
  {
    "book": "16",
    "hymn": "5",
    "verse": "3",
    "text_sa": "vidmá te svapna janítraṃ ábhūtyāḥ putró 'si yamásya [...] || 3 ||"
  },
  {
    "book": "16",
    "hymn": "5",
    "verse": "4",
    "text_sa": "vidmá te svapna janítraṃ nírbhūtyāḥ putró 'si [...] || 4 ||"
  },
  {
    "book": "16",
    "hymn": "5",
    "verse": "5",
    "text_sa": "vidmá te svapna janítraṃ párābhūtyāḥ putró 'si [...] || 5 ||"
  },
  {
    "book": "16",
    "hymn": "5",
    "verse": "6",
    "text_sa": "vidmá te svapna janítraṃ devajāmīnā́ṃ putró 'si yamásya káraṇaḥ | ántako 'si mr̥tyúr asi | táṃ tvā svapna táthā sáṃ vidma sá naḥ svapna duṣvápnyāt pāhi ||6||"
  },
  {
    "book": "16",
    "hymn": "6",
    "verse": "1",
    "text_sa": "ájaiṣmādyā́sanām adyā́mūm ánāgaso vayám ||1||"
  },
  {
    "book": "16",
    "hymn": "6",
    "verse": "2",
    "text_sa": "uṣó yásmād duṣvápnyād ábhaiṣmā́pa tád uchatu ||2||"
  },
  {
    "book": "16",
    "hymn": "6",
    "verse": "3",
    "text_sa": "dviṣaté tát párā vaha śápate tát párā vaha ||3||"
  },
  {
    "book": "16",
    "hymn": "6",
    "verse": "4",
    "text_sa": "yáṃ dviṣmó yáś ca no dvéṣṭi tásmā enad gamayāmaḥ ||4||"
  },
  {
    "book": "16",
    "hymn": "6",
    "verse": "5",
    "text_sa": "uṣā́ devī́ vācā́ saṃvidānā́ vā́g devy ùṣásā saṃvidānā́ ||5||"
  },
  {
    "book": "16",
    "hymn": "6",
    "verse": "6",
    "text_sa": "uṣás pátir vācás pátinā saṃvidānó vācás pátinā saṃvidānáḥ ||6||"
  },
  {
    "book": "16",
    "hymn": "6",
    "verse": "7",
    "text_sa": "tè 'múṣmai párā vahantv arā́yān durṇā́mnaḥ sadā́nvāḥ ||7||"
  },
  {
    "book": "16",
    "hymn": "6",
    "verse": "8",
    "text_sa": "kumbhī́kāḥ dūṣī́kāḥ pī́yakān ||8||"
  },
  {
    "book": "16",
    "hymn": "6",
    "verse": "9",
    "text_sa": "jāgradduṣvapnyáṃ svapneduṣvapnyám ||9||"
  },
  {
    "book": "16",
    "hymn": "6",
    "verse": "10",
    "text_sa": "ánāgamiṣyato várān ávitteḥ saṃkalpā́n ámucyā druháḥ pā́śān ||10||"
  },
  {
    "book": "16",
    "hymn": "6",
    "verse": "11",
    "text_sa": "tád amúṣmā agne devā́ḥ párā vahantu vághrir yáthā́sad vithuró ná sādhúḥ ||11||"
  },
  {
    "book": "16",
    "hymn": "7",
    "verse": "1",
    "text_sa": "ténainaṃ vidhyāmy ábhūtyainaṃ vidhyāmi nírbhūtyainaṃ vidhyāmi párābhūtyainaṃ vidhyāmi grā́hyainaṃ vidhyāmi támasainaṃ vidhyāmi ||1||"
  },
  {
    "book": "16",
    "hymn": "7",
    "verse": "2",
    "text_sa": "devā́nām enaṃ ghoráiḥ krūráiḥ praiṣáir abhipréṣyāmi ||2||"
  },
  {
    "book": "16",
    "hymn": "7",
    "verse": "3",
    "text_sa": "vaiśvānarásyainaṃ dáṃṣṭrayor ápi dadhāmi ||3||"
  },
  {
    "book": "16",
    "hymn": "7",
    "verse": "4",
    "text_sa": "evā́nevā́va sā́ garat ||4||"
  },
  {
    "book": "16",
    "hymn": "7",
    "verse": "5",
    "text_sa": "yò 'smā́n dvéṣṭi tám ātmā́ dveṣṭu yáṃ vayáṃ dviṣmáḥ sá ātmā́naṃ dveṣṭu ||5||"
  },
  {
    "book": "16",
    "hymn": "7",
    "verse": "6",
    "text_sa": "nír dviṣántaṃ divó níḥ pr̥thivyā́ nír antárikṣād bhajāma ||6||"
  },
  {
    "book": "16",
    "hymn": "7",
    "verse": "7",
    "text_sa": "súyāmaṃś cākṣuṣa ||7||"
  },
  {
    "book": "16",
    "hymn": "7",
    "verse": "8",
    "text_sa": "idám ahám āmuṣyāyaṇè 'múṣyāḥ putré duṣvápnyaṃ mr̥je ||8||"
  },
  {
    "book": "16",
    "hymn": "7",
    "verse": "9",
    "text_sa": "yád adóado abhyágachaṃ yád dóṣā́ yát pū́rvāṃ rā́trim ||9||"
  },
  {
    "book": "16",
    "hymn": "7",
    "verse": "10",
    "text_sa": "yáj jā́grad yát suptó yád dívā yán náktam ||10||"
  },
  {
    "book": "16",
    "hymn": "7",
    "verse": "11",
    "text_sa": "yád áharahar abhigáchāmi tásmād enam áva daye ||11||"
  },
  {
    "book": "16",
    "hymn": "7",
    "verse": "12",
    "text_sa": "táṃ jahi téna mandasva tásya pr̥ṣṭī́r ápi śr̥ṇīhi ||12||"
  },
  {
    "book": "16",
    "hymn": "7",
    "verse": "13",
    "text_sa": "sá mā́ jīvīt táṃ prāṇó jahātu ||13||"
  },
  {
    "book": "16",
    "hymn": "8",
    "verse": "1",
    "text_sa": "jitám asmā́kam údbhinnam asmā́kam r̥tám asmā́kaṃ téjas asmā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam ||1||"
  },
  {
    "book": "16",
    "hymn": "8",
    "verse": "2",
    "text_sa": "jitám asmākam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmākaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá nírr̥tyāḥ pā́śān mā́ moci ||2||"
  },
  {
    "book": "16",
    "hymn": "8",
    "verse": "3",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | só 'bhūtyāḥ pā́śān mā́ moci ||3||"
  },
  {
    "book": "16",
    "hymn": "8",
    "verse": "4",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá nírbhūtyāḥ pā́śān mā́ moci ||4||"
  },
  {
    "book": "16",
    "hymn": "8",
    "verse": "5",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá párābhūtyāḥ pā́śān mā́ moci ||5||"
  },
  {
    "book": "16",
    "hymn": "8",
    "verse": "6",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá devajāmīnā́ṃ pā́śān mā́ moci ||6||"
  },
  {
    "book": "16",
    "hymn": "8",
    "verse": "7",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá bŕ̥haspáteḥ pā́śān mā́ moci ||7||"
  },
  {
    "book": "16",
    "hymn": "8",
    "verse": "8",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá prajā́pateḥ pā́śān mā́ moci ||8||"
  },
  {
    "book": "16",
    "hymn": "8",
    "verse": "9",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá ŕ̥ṣīṇāṃ pā́śān mā́ moci ||9||"
  },
  {
    "book": "16",
    "hymn": "8",
    "verse": "10",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmākaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá ārṣeyā́ṇāṃ pāśān mā́ moci ||10||"
  },
  {
    "book": "16",
    "hymn": "8",
    "verse": "11",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | só 'ṅgirasāṃ pā́śān mā́ moci ||11||"
  },
  {
    "book": "16",
    "hymn": "8",
    "verse": "12",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá āṅgirasā́nāṃ pā́śān mā́ moci ||12||"
  },
  {
    "book": "16",
    "hymn": "8",
    "verse": "13",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | só 'tharvaṇām pā́śān mā́ moci ||13||"
  },
  {
    "book": "16",
    "hymn": "8",
    "verse": "14",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá ātharvaṇā́nāṃ pā́śān mā́ moci ||14||"
  },
  {
    "book": "16",
    "hymn": "8",
    "verse": "15",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá vánaspátīṇāṃ pā́śān mā́ moci ||15||"
  },
  {
    "book": "16",
    "hymn": "8",
    "verse": "16",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá vānaspatyā́nāṃ pā́śān mā́ moci ||16||"
  },
  {
    "book": "16",
    "hymn": "8",
    "verse": "17",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmākaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá r̥tūnā́ṃ pā́śān mā́ moci ||17||"
  },
  {
    "book": "16",
    "hymn": "8",
    "verse": "18",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá ārtavā́nāṃ pā́śān mā́ moci ||18||"
  },
  {
    "book": "16",
    "hymn": "8",
    "verse": "19",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá mā́sānāṃ pā́śān mā́ moci ||19||"
  },
  {
    "book": "16",
    "hymn": "8",
    "verse": "20",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | só 'rdhamāsā́nāṃ pā́śān mā́ moci ||20||"
  },
  {
    "book": "16",
    "hymn": "8",
    "verse": "21",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | só 'horātráyoḥ pā́śān mā́ moci ||21||"
  },
  {
    "book": "16",
    "hymn": "8",
    "verse": "22",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | só 'hnoḥ saṃyatóḥ pā́śān mā́ moci ||22||"
  },
  {
    "book": "16",
    "hymn": "8",
    "verse": "23",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmākaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá dyā́vāpr̥thivyóḥ pā́śān mā́ moci ||23||"
  },
  {
    "book": "16",
    "hymn": "8",
    "verse": "24",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmākaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá indrāgnyóḥ pā́śān mā́ moci ||24||"
  },
  {
    "book": "16",
    "hymn": "8",
    "verse": "25",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá mitrā́váruṇayoḥ pā́śān mā́ moci ||25||"
  },
  {
    "book": "16",
    "hymn": "8",
    "verse": "26",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam | tásmād amúṃ nír bhajāmo 'múm āmuṣyāyaṇám amúṣyāḥ putrám asáu yáḥ | sá rā́jño váruṇasya pā́śān mā́ moci ||26||"
  },
  {
    "book": "16",
    "hymn": "8",
    "verse": "27",
    "text_sa": "jitám asmā́kam údbhinnam asmā́kam r̥tám asmā́kaṃ téjo 'smā́kaṃ bráhmāsmā́kaṃ svàr asmā́kaṃ yajñò 'smā́kaṃ paśávo 'smā́kaṃ prajā́ asmā́kaṃ vīrā́ asmā́kam ||27||"
  },
  {
    "book": "16",
    "hymn": "9",
    "verse": "1",
    "text_sa": "jitám asmā́kam údbhinnam asmā́kam abhy àṣṭhāṃ víśvāḥ pŕ̥tanā árātīḥ ||1||"
  },
  {
    "book": "16",
    "hymn": "9",
    "verse": "2",
    "text_sa": "tád agnír āha tád u sóma āha pūṣā́ mā dhāt sukr̥tásya loké ||2||"
  },
  {
    "book": "16",
    "hymn": "9",
    "verse": "3",
    "text_sa": "áganma svàḥ svàr aganma sáṃ sū́ryasya jyótiṣāganma ||3||"
  },
  {
    "book": "16",
    "hymn": "9",
    "verse": "4",
    "text_sa": "vasyobhū́yāya vásumān yajñó vásu vaṃsiṣīya vásumān bhūyāsaṃ vásu máyi dhehi ||4||"
  },
  {
    "book": "17",
    "hymn": "1",
    "verse": "1",
    "text_sa": "viṣāsahíṃ sáhamānaṃ sāsahānáṃ sáhīyāṃsam | sáhamānaṃ sahojítaṃ svarjítaṃ gojítaṃ saṃdhanājítam | ī́ḍyaṃ nā́ma hva índram ā́yuṣmān bhūyāsam ||1||"
  },
  {
    "book": "17",
    "hymn": "1",
    "verse": "2",
    "text_sa": "viṣāsahíṃ sáhamānaṃ sāsahānáṃ sáhīyāṃsam | sáhamānaṃ sahojítaṃ svarjítaṃ gojítaṃ saṃdhanājítam | ī́ḍyaṃ nā́ma hva índram priyó devā́nāṃ bhūyāsam ||2||"
  },
  {
    "book": "17",
    "hymn": "1",
    "verse": "3",
    "text_sa": "viṣāsahíṃ sáhamānaṃ sāsahānáṃ sáhīyāṃsam | sáhamānaṃ sahojítaṃ svarjítaṃ gojítaṃ saṃdhanājítam | ī́ḍyaṃ nā́ma hva índram priyáḥ prajā́nāṃ bhūyāsam ||3||"
  },
  {
    "book": "17",
    "hymn": "1",
    "verse": "4",
    "text_sa": "viṣāsahíṃ sáhamānaṃ sāsahānáṃ sáhīyāṃsam | sáhamānaṃ sahojítaṃ svarjítaṃ gojítaṃ saṃdhanājítam | ī́ḍyaṃ nā́ma hva índram priyáḥ paśūnā́ṃ bhūyāsam ||4||"
  },
  {
    "book": "17",
    "hymn": "1",
    "verse": "5",
    "text_sa": "viṣāsahíṃ sáhamānaṃ sāsahānáṃ sáhīyāṃsam | sáhamānaṃ sahojítaṃ svarjítaṃ gojítaṃ saṃdhanājítam | ī́ḍyaṃ nā́ma hva índram priyáḥ samānā́nāṃ bhūyāsam ||5||"
  },
  {
    "book": "17",
    "hymn": "1",
    "verse": "6",
    "text_sa": "úd ihy úd ihi sūrya várcasā mābhyúdihi | dviṣáṃś ca máhyaṃ rádhyatu mā́ cāháṃ dviṣaté radhaṃ távéd viṣṇo bahūdhā́ vīryā̀ni | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||6||"
  },
  {
    "book": "17",
    "hymn": "1",
    "verse": "7",
    "text_sa": "úd ihy úd ihi sūrya várcasā mābhyúdihi | ā́ṃś ca páśyāmi yā́ṃś ca ná téṣu mā sumatíṃ kr̥dhi távéd viṣṇo bahūdhā́ vīryā̀ni | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||7||"
  },
  {
    "book": "17",
    "hymn": "1",
    "verse": "8",
    "text_sa": "mā́ tvā dabhant salilé apsv àntár yé pāśína upatíṣṭhanty átra | hitvā́śastiṃ dívam ā́rukṣa etā́ṃ sá no mr̥ḍa sumatáu te syāma távéd viṣṇo bahūdhā́ vīryā̀ni | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||8||"
  },
  {
    "book": "17",
    "hymn": "1",
    "verse": "9",
    "text_sa": "tváṃ na indra mahaté sáubhagāyā́dabdhebhiḥ pári pāhy aktúbhis távéd viṣṇo bahūdhā́ vīryā̀ni | tváṃ naḥ pr̥ṇīhi paśúbhir viśvarūpaiḥ sudhā́yāṃ mā dhehi paramé vyòman ||9||"
  },
  {
    "book": "17",
    "hymn": "1",
    "verse": "10",
    "text_sa": "tváṃ na indrotíbhiḥ śivā́bhiḥ śáṃtamo bhava | āróhaṃs tridiváṃ divó gr̥ṇānáḥ sómapītaye priyádhāmā svastáye távéd viṣṇo bahūdhā́ vīryā̀ni | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||10|| {1}"
  },
  {
    "book": "17",
    "hymn": "1",
    "verse": "11",
    "text_sa": "tvám indrāsi viśvajít sarvavít puruhūtás tvám indra | tvám indremáṃ suhávaṃ stómam érayasva sá no mr̥ḍa sumatáu te syāma távéd viṣṇo bahūdhā́ vīryā̀ṇi | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||11||"
  },
  {
    "book": "17",
    "hymn": "1",
    "verse": "12",
    "text_sa": "ádabdho diví pr̥thivyā́m utā́si ná ta āpur mahimā́nam antárikṣe | adabdhena bráhmaṇā vāvr̥dhānáḥ sá tváṃ na indra diví sáṃ chárma yacha távéd viṣṇo bahūdhā́ vīryā̀ṇi | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||12||"
  },
  {
    "book": "17",
    "hymn": "1",
    "verse": "13",
    "text_sa": "yā́ ta indra tanū́r apsú yā́ pr̥thivyā́ṃ yā́ntár agnáu yā́ te indra pávamāne svarvídi | yáyendra tanvā̀ 'ntárikṣaṃ vyāpithá táyā na indra tanvā̀ śárma yácha távéd viṣṇo bahūdhā́ vīryā̀ṇi | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||13||"
  },
  {
    "book": "17",
    "hymn": "1",
    "verse": "14",
    "text_sa": "tvā́m indra bráhmaṇā vardháyantaḥ sattráṃ ní ṣedur ŕ̥ṣayo nā́dhamānās távéd viṣṇo bahūdhā́ vīryā̀ṇi | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||14||"
  },
  {
    "book": "17",
    "hymn": "1",
    "verse": "15",
    "text_sa": "tváṃ tr̥táṃ tváṃ páry eṣy útsaṃ sahásradhāraṃ vidáthaṃ svarvídaṃ távéd viṣṇo bahūdhā́ vīryā̀ṇi | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||15||"
  },
  {
    "book": "17",
    "hymn": "1",
    "verse": "16",
    "text_sa": "tváṃ rakṣase pradíśaś cátasras tváṃ śocíṣā nábhasī ví bhāsi | tvám imā́ víśvā bhúvanā́nu tiṣṭhasa r̥tásya pánthām ánv eṣi vidvā́ṃs távéd viṣṇo bahūdhā́ vīryā̀ṇi | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||16||"
  },
  {
    "book": "17",
    "hymn": "1",
    "verse": "17",
    "text_sa": "pañcábhiḥ párāṅ tapasy ékayārvā́ṅ áśastim eṣi sudíne bā́dhamānas távéd viṣṇo bahūdhā́ vīryā̀ṇi | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||17||"
  },
  {
    "book": "17",
    "hymn": "1",
    "verse": "18",
    "text_sa": "tvám índras tvám mahendrás tváṃ lokás tváṃ prajā́patiḥ | túbhyaṃ yajñó ví tāyate túbhyaṃ juhvati júhvatas távéd viṣṇo bahūdhā́ vīryā̀ṇi | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||18||"
  },
  {
    "book": "17",
    "hymn": "1",
    "verse": "19",
    "text_sa": "ásati sát prátiṣṭhitaṃ satí bhūtáṃ prátiṣṭhitam | bhūtám ha bhávya ā́hitaṃ bhávyaṃ bhūté prátiṣṭhitaṃ távéd viṣṇo bahūdhā́ vīryā̀ṇi | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||19||"
  },
  {
    "book": "17",
    "hymn": "1",
    "verse": "20",
    "text_sa": "śukró 'si bhrājó 'si | sá yáthā tváṃ bhrā́jatā bhrājó 'sy evā́háṃ bhrā́jatā bhrājyāsam ||20|| {2}"
  },
  {
    "book": "17",
    "hymn": "1",
    "verse": "21",
    "text_sa": "rúcir asi rocó 'si | sá yáthā tváṃ rúcyā rocó 'sy evā́háṃ paśúbhiś ca brāhmaṇavarcaséna ca ruciṣīya ||21||"
  },
  {
    "book": "17",
    "hymn": "1",
    "verse": "22",
    "text_sa": "udyaté náma udāyaté náma úditāya námaḥ | virā́je námaḥ svarā́je námaḥ samrā́je námaḥ ||22||"
  },
  {
    "book": "17",
    "hymn": "1",
    "verse": "23",
    "text_sa": "astaṃyaté námo 'stameṣyaté námo 'stamitāya námaḥ | virā́je námaḥ svarā́je námaḥ samrā́je námaḥ ||23||"
  },
  {
    "book": "17",
    "hymn": "1",
    "verse": "24",
    "text_sa": "úd agād ayám ādityó víśvena tápasā sahá | sapátnān máhyaṃ randháyan mā́ cāháṃ dviṣaté radhaṃ távéd viṣṇo bahūdhā́ vīryā̀ṇi | tváṃ naḥ pr̥ṇīhi paśúbhir viśvárūpaiḥ sudhā́yāṃ mā dhehi paramé vyòman ||24||"
  },
  {
    "book": "17",
    "hymn": "1",
    "verse": "25",
    "text_sa": "ā́ditya nā́vam ā́rukṣaḥ śatā́ritrāṃ svastáye | áhar mā́ty apīparo rā́triṃ satrā́ti pāraya ||25||"
  },
  {
    "book": "17",
    "hymn": "1",
    "verse": "26",
    "text_sa": "sūrya nāvam ārukṣaḥ śatā́ritrāṃ svastáye | rā́triṃ mā́ty apīparó 'haḥ satrā́ti pāraya ||26||"
  },
  {
    "book": "17",
    "hymn": "1",
    "verse": "27",
    "text_sa": "prajā́pater ā́vr̥to bráhmaṇā vármaṇāháṃ kaśyápasya jyótiṣā várcasā ca | jarádaṣṭiḥ kr̥távīryo víhāyāḥ sahásrāyuḥ súkr̥taś careyam ||27||"
  },
  {
    "book": "17",
    "hymn": "1",
    "verse": "28",
    "text_sa": "párivr̥to bráhmaṇā vármaṇāhám kaśyápasya jyótiṣā várcasā ca | mā́ mā prā́pann íṣavo dáivyā yā́ mā́ mā́nuṣīr ávasr̥ṣṭāḥ vadhā́ya ||28||"
  },
  {
    "book": "17",
    "hymn": "1",
    "verse": "29",
    "text_sa": "r̥téna guptá r̥túbhiś ca sárvair bhūténa guptó bhávyena cāhám | mā́ mā prā́pat pāpmā́ mótá mr̥tyúr antár dadhe 'háṃ saliléna vācáḥ ||29||"
  },
  {
    "book": "17",
    "hymn": "1",
    "verse": "30",
    "text_sa": "agnír mā goptā́ pári pātu viśvátaḥ udyánt sū́ryo nudatāṃ mr̥tyupāśā́n | vyuchántīr uṣásaḥ párvatā dhruvā́ḥ sahásraṃ prāṇā́ máyy ā́ yatantām ||30|| {3}"
  },
  {
    "book": "18",
    "hymn": "1",
    "verse": "1",
    "text_sa": "ó cit sákhāyaṃ sakhyā́ vavr̥tyāṃ tiráḥ purú cid arṇaváṃ jaganvā́n | pitúr nápātam ā́ dadhīta vedhā́ ádhi kṣámi prataráṃ dī́dhyānaḥ ||1||"
  },
  {
    "book": "18",
    "hymn": "1",
    "verse": "2",
    "text_sa": "ná te sákhā sakhyáṃ vaṣṭy etát sálakṣmā yád víṣurūpā bhávati | mahás putrā́so ásurasya vīrā́ divó dhartā́ra urviyā́ pári khyan ||2||"
  },
  {
    "book": "18",
    "hymn": "1",
    "verse": "3",
    "text_sa": "uśánti ghā té amŕ̥tāsa etád ékasya cit tyajásaṃ mártyasya | ní te máno mánasi dhāyy asmé jányuḥ pátis tanvàm ā́ viviṣyāḥ ||3||"
  },
  {
    "book": "18",
    "hymn": "1",
    "verse": "4",
    "text_sa": "ná yat purā́ cakr̥mā́ kád dha nūnám r̥táṃ vádanto ánr̥taṃ rápema | gandharvó apsv ápyā ca yóṣā sā́ nau nā́bhiḥ paramáṃ jāmí tán nau ||4||"
  },
  {
    "book": "18",
    "hymn": "1",
    "verse": "5",
    "text_sa": "gárbhe nú nau janitā́ dámpatī kar devás tváṣṭā savitā́ viśvárūpaḥ | nákir asya prá minanti vratā́ni véda nāv asyá pr̥thivī́ utá dyáuḥ ||5||"
  },
  {
    "book": "18",
    "hymn": "1",
    "verse": "6",
    "text_sa": "kó adyá yuṅkte dhurí gā́ r̥tásya śímīvato bhāmíno durhr̥ṇāyū́n | āsánniṣūn hr̥tsváso mayobhū́n yá eṣāṃ bhr̥tyā́m r̥ṇádhat sá jīvāt ||6||"
  },
  {
    "book": "18",
    "hymn": "1",
    "verse": "7",
    "text_sa": "kó asyá veda prathamásyā́hnaḥ ká īṃ dadarśa ká ihá prá vocat | br̥hán mitrásya váruṇasya dhā́ma kád u brava āhano vī́cyā nr̥̄́n ||7||"
  },
  {
    "book": "18",
    "hymn": "1",
    "verse": "8",
    "text_sa": "yamásya mā yamyàṃ kā́ma ā́gant samāné yónau sahaśéyyāya | jāyéva pátye tanvàṃ riricyāṃ ví cid vr̥heva ráthyeva cakrā́ ||8||"
  },
  {
    "book": "18",
    "hymn": "1",
    "verse": "9",
    "text_sa": "ná tiṣṭhanti ná ní miṣanty eté devā́nāṃ spáśa ihá yé caranti | anyéna mád āhano yāhi tū́yaṃ téna ví vr̥ha ráthyeva cakrā́ ||9||"
  },
  {
    "book": "18",
    "hymn": "1",
    "verse": "10",
    "text_sa": "rā́trībhir asmā áhabhir daśasyet sū́ryasya cákṣur múhur ún mimīyāt | divā́ pr̥thivyā́ mithunā́ sábandhū yamī́r yamásya vivr̥hād ájāmi ||10|| {1}"
  },
  {
    "book": "18",
    "hymn": "1",
    "verse": "11",
    "text_sa": "ā́ ghā tā́ gachān úttarā yugā́ni yátra jāmáyaḥ kr̥ṇávann ájāmi | úpa barbr̥hi vr̥ṣabhā́ya bāhúm anyám ichasva subhage pátiṃ mát ||11||"
  },
  {
    "book": "18",
    "hymn": "1",
    "verse": "12",
    "text_sa": "kíṃ bhrā́tāsad yád anātháṃ bhávāti kím u svásā yán nírr̥tir nigáchāt | kā́mamūtā bahv ètád rapāmi tanvā̀ me tanvàṃ sáṃ pipr̥gdhi ||12||"
  },
  {
    "book": "18",
    "hymn": "1",
    "verse": "13",
    "text_sa": "ná te nātháṃ yamy átrāhám asmi ná te tanū́ṃ tanvā̀ sám papr̥cyām | anyéna mát pramúdaḥ kalpayasva ná te bhrā́tā subhage vaṣṭy etát ||13||"
  },
  {
    "book": "18",
    "hymn": "1",
    "verse": "14",
    "text_sa": "ná vā́ u te tanū́ṃ tanvā̀ sáṃ pipr̥cyāṃ pāpám āhur yáḥ svásāraṃ nigáchāt | ásaṃyad etán mánaso hr̥dó me bhrā́tā svásuḥ śáyane yác cháyīya ||14||"
  },
  {
    "book": "18",
    "hymn": "1",
    "verse": "15",
    "text_sa": "bató batāsi yama náivá te máno hŕ̥dayaṃ cāvidām ā́ | anyā́ kíla tvā́ṃ kakṣyèva yuktáṃ pári ṣvajātau líbujeva vr̥kṣám ||15||"
  },
  {
    "book": "18",
    "hymn": "1",
    "verse": "16",
    "text_sa": "anyám ū ṣú yamy anyá u tvā́ṃ pári ṣvajātau líbujeva vr̥kṣám | tásya vā tváṃ mána ichā sá vā távā́dhā kr̥ṇuṣva saṃvidaṃ súbhadrām ||16||"
  },
  {
    "book": "18",
    "hymn": "1",
    "verse": "17",
    "text_sa": "trī́ṇi chándāṃsi kaváyo ví yetire pururū́paṃ darśatáṃ viśvácakṣaṇam | ā́po vā́tā óṣadhayas tā́ny ékasmin bhúvana ā́rpitāni ||17||"
  },
  {
    "book": "18",
    "hymn": "1",
    "verse": "18",
    "text_sa": "vŕ̥ṣā vŕ̥ṣṇe duduhe dóhasā diváḥ páyāṃsi yahvó áditer ádābhyaḥ | víśvaṃ sá veda váruṇo yáthā dhiyā́ sá yajñíyo yajati yajñíyām̐ r̥tū́n ||18||"
  },
  {
    "book": "18",
    "hymn": "1",
    "verse": "19",
    "text_sa": "rápad gandharvī́r ápyā ca yóṣaṇā nadásya nādé pári pātu no mánaḥ | iṣṭásya mádhye áditir ní dhātu no bhrā́tā no jyeṣṭháḥ prathamó ví vocati ||19||"
  },
  {
    "book": "18",
    "hymn": "1",
    "verse": "20",
    "text_sa": "só cit nú bhadrā́ kṣumátī yáśasvaty uṣā́ uvāsa mánave svàrvatī | yád īm uśántam uśatā́m ánu krátum agníṃ hótāraṃ vidáthāya jī́janan ||20|| {2}"
  },
  {
    "book": "18",
    "hymn": "1",
    "verse": "21",
    "text_sa": "ádha tyáṃ drapsáṃ vibhvàṃ vicakṣanáṃ vír ā́bharad iṣiráḥ śyenó adhvaré | yádī víśo vr̥ṇáte dasmám ā́ryā agníṃ hótāram ádha dhī́r ajāyata ||21||"
  },
  {
    "book": "18",
    "hymn": "1",
    "verse": "22",
    "text_sa": "sádāsi raṇvó yávaseva púṣyate hótrābhir agne mánuṣaḥ svadhvaráḥ | víprasya vā yác chaśamāná ukthyò vā́jaṃ sasavā́m̐ upayā́si bhū́ribhiḥ ||22||"
  },
  {
    "book": "18",
    "hymn": "1",
    "verse": "23",
    "text_sa": "úd īraya pitárā jārá ā́ bhágam íyakṣati haryató hr̥ttá iṣyati | vívakti váhniḥ svapasyáte makhás taviṣyáte ásuro vépate matī́ ||23||"
  },
  {
    "book": "18",
    "hymn": "1",
    "verse": "24",
    "text_sa": "yás te agne sumatíṃ márto ákhyat sáhasaḥ sūno áti sá prá śr̥ṇve | íṣaṃ dádhāno váhamāno áśvair ā́ sá dyumā́m̐ ámavān bhūṣati dyū́n ||24||"
  },
  {
    "book": "18",
    "hymn": "1",
    "verse": "25",
    "text_sa": "śrudhī́ no agne sádane sadhásthe yukṣvā́ rátham amŕ̥tasya dravitnúm | ā́ no vaha ródasī deváputre mā́kir devā́nām ápa bhūr ihá syāḥ ||25||"
  },
  {
    "book": "18",
    "hymn": "1",
    "verse": "26",
    "text_sa": "yád agna eṣā́ sámitir bhávāti devī́ devéṣu yajatā́ yajatra | rátnā ca yád vibhájāsi svadhāvo bhāgáṃ no átra vásumantaṃ vītāt ||26||"
  },
  {
    "book": "18",
    "hymn": "1",
    "verse": "27",
    "text_sa": "ánv agnír uṣásām ágram akhyad ánv áhāni prathamó jātávedāḥ | ánu sū́rya uṣáso ánu raśmī́n dyā́vāpr̥thivī́ ā́ viveśa ||27||"
  },
  {
    "book": "18",
    "hymn": "1",
    "verse": "28",
    "text_sa": "práty agnír uṣásām ágram akhyat práty áhāni prathamó jātávedāḥ | práti sū́ryasya purudhā́ ca raśmī́n práti dyā́vāpr̥thivī́ ā́ tatāna ||28||"
  },
  {
    "book": "18",
    "hymn": "1",
    "verse": "29",
    "text_sa": "dyā́vā ha kṣā́mā prathamé r̥ténābhiśrāvé bhavataḥ satyavā́cā | devó yán mártān yajáthāya kr̥ṇvánt sī́dad dhótā pratyáṅ svám ásuṃ yán ||29||"
  },
  {
    "book": "18",
    "hymn": "1",
    "verse": "30",
    "text_sa": "devó devā́n paribhū́r r̥téna váhā no havyáṃ prathamáś cikitvā́n | dhūmáketuḥ samídhā bhā́r̥jīko mandró hótā nítyo vācā́ yájīyān ||30|| {3}"
  },
  {
    "book": "18",
    "hymn": "1",
    "verse": "31",
    "text_sa": "árcāmi vāṃ várdhāyā́po ghr̥tasnū dyā́vābhūmī śr̥ṇutáṃ rodasī me | áhā yád devā́ ásunītim ā́yan mádhvā no átra pitárā śiśītām ||31||"
  },
  {
    "book": "18",
    "hymn": "1",
    "verse": "32",
    "text_sa": "svā́vr̥g devásyāmŕ̥taṃ yádī gór áto jātā́so dhārayanta urvī́ | víśve devā́ ánu tát te yájur gur duhé yád énī divyáṃ ghr̥tám vāḥ ||32||"
  },
  {
    "book": "18",
    "hymn": "1",
    "verse": "33",
    "text_sa": "kíṃ svin no rā́jā jagr̥he kád asyā́ti vratáṃ cakr̥mā kó ví veda | mitrás cid dhí ṣmā juhurāṇó devā́ṃ chlóko ná yātā́m ápi vā́jo ásti ||33||"
  },
  {
    "book": "18",
    "hymn": "1",
    "verse": "34",
    "text_sa": "durmántv átrāmŕ̥tasya nā́ma sálakṣmā yád víṣurūpā bhávāti | yamásya yó manávate sumántv agne tám r̥ṣva pāhy áprayuchan ||34||"
  },
  {
    "book": "18",
    "hymn": "1",
    "verse": "35",
    "text_sa": "yásmin devā́ vidáthe mādáyante vivásvataḥ sádane dhāráyante | sū́rye jyótir ádadhur māsy àktū́n pári dyotaníṃ carato ájasrā ||35||"
  },
  {
    "book": "18",
    "hymn": "1",
    "verse": "36",
    "text_sa": "yásmin devā́ mánmani saṃcáranty apīcyè ná vayám asya vidma | mitró no átrā́ditir ánāgānt savitā́ devó váruṇāya vocat ||36||"
  },
  {
    "book": "18",
    "hymn": "1",
    "verse": "37",
    "text_sa": "sákhāya ā́ śiṣāmahe brahméndrāya vajríṇe | stuṣá ū ṣú nŕ̥tamāya dhr̥ṣṇáve ||37||"
  },
  {
    "book": "18",
    "hymn": "1",
    "verse": "38",
    "text_sa": "śávasā hy ási śrutó vr̥trahátyena vr̥trahā́ | magháir maghóno áti śūra dāśasi ||38||"
  },
  {
    "book": "18",
    "hymn": "1",
    "verse": "39",
    "text_sa": "stegó ná kṣā́m áty eṣi pr̥thivī́ṃ mahī́ no vā́tā ihá vāntu bhū́mau | mitró no átra váruṇo yujámāno agnír váne ná vy àsr̥ṣṭa śókam ||39||"
  },
  {
    "book": "18",
    "hymn": "1",
    "verse": "40",
    "text_sa": "stuhí śrutáṃ gartasádaṃ jánānāṃ rā́jānaṃ bhīmám upahatnúm ugrám | mr̥ḍā́ jaritré rudra stávāno anyám asmát te ní vapantu sényam ||40|| {4}"
  },
  {
    "book": "18",
    "hymn": "1",
    "verse": "41",
    "text_sa": "sárasvatīṃ devayánto havante sárasvatīm adhvaré tāyámāne | sárasvatīṃ sukŕ̥to havante sárasvatī dāśúṣe vā́ryaṃ dāt ||41||"
  },
  {
    "book": "18",
    "hymn": "1",
    "verse": "42",
    "text_sa": "sárasvatīṃ pitáro havante dakṣinā́ yajñám abhinákṣamāṇāḥ | āsádyāsmín barhíṣi mādayadhvam anamīvā́ íṣa ā́ dhehy asmé ||42||"
  },
  {
    "book": "18",
    "hymn": "1",
    "verse": "43",
    "text_sa": "sárasvati yā́ saráthaṃ yayā́thoktháiḥ svadhā́bhir devi pitŕ̥bhir mádantī | sahasrārghám iḍó átra bhāgáṃ rāyás póṣaṃ yájamānāya dhehi ||43||"
  },
  {
    "book": "18",
    "hymn": "1",
    "verse": "44",
    "text_sa": "úd īratām ávara út párāsa ún madhyamā́ḥ pitáraḥ somyā́saḥ | ásuṃ yá īyúr avr̥kā́ r̥tajñā́s té no 'vantu pitáro háveṣu ||44||"
  },
  {
    "book": "18",
    "hymn": "1",
    "verse": "45",
    "text_sa": "ā́háṃ pitr̥̄́nt suvidátrām̐ avitsi nápātaṃ ca vikrámaṇaṃ ca víṣṇoḥ | barhiṣádo yé svadháyā sutásya bhájanta pitvás ta ihā́gamiṣṭhāḥ ||45||"
  },
  {
    "book": "18",
    "hymn": "1",
    "verse": "46",
    "text_sa": "idáṃ pitŕ̥bhyo námo astv adyá yé pū́rvāso yé áparāsa īyúḥ | yé pā́rthive rájasy ā́ níṣaktā yé vā nūnáṃ suvr̥jánāsu dikṣú ||46||"
  },
  {
    "book": "18",
    "hymn": "1",
    "verse": "47",
    "text_sa": "mā́talī kavyáir yamó áṅgirobhir bŕ̥haspátir ŕ̥kvabhir vāvr̥dhānáḥ | yā́ṃś ca devā́ vāvr̥dhúr yé ca devā́ṃs té no 'vantu pitáro háveṣu ||47||"
  },
  {
    "book": "18",
    "hymn": "1",
    "verse": "48",
    "text_sa": "svādúṣ kílāyáṃ mádhumām̐ utā́yáṃ tīvráḥ kílāyáṃ rásavām̐ utā́yám | utó nv àsyá papivā́ṃsam índraṃ ná káś caná sahata āhavéṣu ||48||"
  },
  {
    "book": "18",
    "hymn": "1",
    "verse": "49",
    "text_sa": "pareyivā́ṃsaṃ praváto mahī́r íti bahúbhyaḥ pánthām anupaspaśānám | vaivasvatáṃ saṃgámanaṃ jánānāṃ yamáṃ rā́jānaṃ havíṣā saparyata ||49||"
  },
  {
    "book": "18",
    "hymn": "1",
    "verse": "50",
    "text_sa": "yamó no gātúṃ prathamó viveda náiṣā́ gávyūtir ápabhartavā́ u | yátrā naḥ pū́rve pitáraḥ páretā enā́ jajñānā́ḥ pathyā̀ ánu svā́ḥ ||50|| {5}"
  },
  {
    "book": "18",
    "hymn": "1",
    "verse": "51",
    "text_sa": "bárhiṣadaḥ pitara ūty àrvā́g imā́ vo havyā́ cakr̥mā juṣádhvam | tá ā́ gatā́vasā śáṃtamenā́dhā naḥ śáṃ yór arapó dadhāta ||51||"
  },
  {
    "book": "18",
    "hymn": "1",
    "verse": "52",
    "text_sa": "ā́cyā jā́nu dakṣiṇató niṣádyedáṃ no havír abhí gr̥ṇantu víśve | mā́ hiṃsiṣṭa pitaraḥ kéna cin no yád va ā́gaḥ puruṣátā kárāma ||52||"
  },
  {
    "book": "18",
    "hymn": "1",
    "verse": "53",
    "text_sa": "tváṣṭā duhitré vahatúṃ kr̥ṇoti ténedáṃ víśvaṃ bhúvanaṃ sám eti | yamásya mātā́ paryuhyámānā mahó jāyā́ vívasvato nanāśa ||53||"
  },
  {
    "book": "18",
    "hymn": "1",
    "verse": "54",
    "text_sa": "préhi préhi pathíbhiḥ pūryā́ṇair yénā te pū́rve pitáraḥ páretāḥ | ubhā́ rā́jānau svadháyā mádantau yamáṃ paśyāsi váruṇaṃ ca devám ||54||"
  },
  {
    "book": "18",
    "hymn": "1",
    "verse": "55",
    "text_sa": "ápeta vī́ta ví ca sarpatā́to 'smā́ etáṃ pitáro lokám akran | áhobhir adbhír aktúbhir vyàktaṃ yamó dadāty avasā́nam asmai ||55||"
  },
  {
    "book": "18",
    "hymn": "1",
    "verse": "56",
    "text_sa": "uśántas tvedhīmahy uśántaḥ sám idhīmahi | uśánn uśatá ā́ vaha pitr̥̄́n havíṣe áttave ||56||"
  },
  {
    "book": "18",
    "hymn": "1",
    "verse": "57",
    "text_sa": "dyumántas tvedhīmahi dyumántaḥ sám idhīmahi | dyumā́n dyumatá ā́ vaha pitr̥̄́n havíṣe áttave ||57||"
  },
  {
    "book": "18",
    "hymn": "1",
    "verse": "58",
    "text_sa": "áṅgiraso naḥ pitáro návagvā átharvāṇo bhŕ̥gavaḥ somyā́saḥ | téṣāṃ vayáṃ sumatáu yajñíyānām ápi bhadré saumanasé syāma ||58||"
  },
  {
    "book": "18",
    "hymn": "1",
    "verse": "59",
    "text_sa": "áṅgirobhir yajñíyair ā́ gahīhá yáma vairūpáir ihá mādayasva | vívasvantaṃ huve yáḥ pitā́ te 'smín barhíṣy ā́ niṣádya ||59||"
  },
  {
    "book": "18",
    "hymn": "1",
    "verse": "60",
    "text_sa": "imáṃ yama prastarám ā́ hí róhā́ṅgirobhiḥ pitŕ̥bhiḥ saṃvidānáḥ | ā́ tvā mántrāḥ kaviśastā́ vahantv enā́ rājan havíṣo mādayasva ||60||"
  },
  {
    "book": "18",
    "hymn": "1",
    "verse": "61",
    "text_sa": "itá etá udā́ruhan divás pr̥ṣṭhā́nv ā́ruhan | prá bhūrjáyo yáthā pathā́ dyā́m áṅgiraso yayúḥ ||61|| {6}"
  },
  {
    "book": "18",
    "hymn": "2",
    "verse": "1",
    "text_sa": "yamā́ya sómaḥ pavate yamā́ya kriyate havíḥ | yamáṃ ha yajñó gachaty agnídūto áraṃkr̥taḥ ||1||"
  },
  {
    "book": "18",
    "hymn": "2",
    "verse": "2",
    "text_sa": "yamā́ya mádhumattamaṃ juhótā prá ca tiṣṭhata | idáṃ náma ŕ̥ṣibhyaḥ pūrvajébhyaḥ pū́rvebhyaḥ pathikŕ̥dbhyaḥ ||2||"
  },
  {
    "book": "18",
    "hymn": "2",
    "verse": "3",
    "text_sa": "yamāya ghr̥távat páyo rā́jñe havír juhotana | sá no jīvéṣv ā́ yamed dīrghám ā́yuḥ prá jīváse ||3||"
  },
  {
    "book": "18",
    "hymn": "2",
    "verse": "4",
    "text_sa": "máinam agne ví daho mā́bhi śūśuco mā́sya tvácaṃ cikṣipo mā́ śárīram | śr̥táṃ yadā́ kárasi jātavedó 'them enaṃ prá hiṇutāt pitr̥̄́m̐r úpa ||4||"
  },
  {
    "book": "18",
    "hymn": "2",
    "verse": "5",
    "text_sa": "yadā́ śr̥táṃ kr̥ṇávo jātavedó 'themám enaṃ pári dattāt pitŕ̥bhyaḥ | yadó gáchāty ásunītim etā́m átha devā́nāṃ vaśanī́r bhavāti ||5||"
  },
  {
    "book": "18",
    "hymn": "2",
    "verse": "6",
    "text_sa": "tríkadrukebhiḥ pavate ṣáḍ urvī́r ékam íd br̥hát | triṣṭúb gāyatrī́ chándāṃsi sárvā tā́ yamá ā́rpitā ||6||"
  },
  {
    "book": "18",
    "hymn": "2",
    "verse": "7",
    "text_sa": "sū́ryaṃ cákṣuṣā gacha vā́tam ātmánā dívaṃ ca gácha pr̥thivī́ṃ ca dhármabhiḥ | apó vā gacha yádi tátra te hitám óṣadhīṣu práti tiṣṭhā śárīraiḥ ||7||"
  },
  {
    "book": "18",
    "hymn": "2",
    "verse": "8",
    "text_sa": "ajó bhāgás tápasas táṃ tapasva táṃ te śocís tapatu táṃ te arcíḥ | yā́s te śivā́s tanvò jātavedas tā́bhir vahainaṃ sukŕ̥tām u lokám ||8||"
  },
  {
    "book": "18",
    "hymn": "2",
    "verse": "9",
    "text_sa": "yā́s te śocáyo ráṃhayo jātavedo yā́bhir āpr̥ṇā́si dívam antárikṣam | ajáṃ yántam ánu tā́ḥ sám r̥ṇvatām áthétarābhiḥ śivátamābhiḥ śr̥táṃ kr̥dhi ||9||"
  },
  {
    "book": "18",
    "hymn": "2",
    "verse": "10",
    "text_sa": "áva sr̥ja púnar agne pitŕ̥bhyo yás ta ā́hutaś cárati svadhā́vān | ā́yur vásāna úpa yātu śéṣaḥ sáṃ gachatāṃ tanvā̀ suvárcāḥ ||10|| {7}"
  },
  {
    "book": "18",
    "hymn": "2",
    "verse": "11",
    "text_sa": "áti drava śvā́nau sārameyáu caturakṣáu śabálau sādhúnā pathā́ | ádhā pitr̥̄́nt suvidátrām̐ ápīhi yaména yé sadhamā́daṃ mádanti ||11||"
  },
  {
    "book": "18",
    "hymn": "2",
    "verse": "12",
    "text_sa": "yáu te śvā́nau yama rakṣitā́rau caturakṣáu pathiṣádī nr̥cákṣasā | tā́bhyāṃ rājan pári dhehy enaṃ svasty àsmā anamīváṃ ca dhehi ||12||"
  },
  {
    "book": "18",
    "hymn": "2",
    "verse": "13",
    "text_sa": "urūṇasā́v asutŕ̥pāv udumbaláu yamásya dūtáu carato jánām̐ ánu | tā́v asmábhyaṃ dr̥śáye sū́ryāya púnar dātām ásum adyéhá bhadrám ||13||"
  },
  {
    "book": "18",
    "hymn": "2",
    "verse": "14",
    "text_sa": "sóma ékebhyaḥ pavate ghr̥tám éka úpāsate | yébhyo mádhu pradhā́vati tā́ṃś cid evā́pi gachatāt ||14||"
  },
  {
    "book": "18",
    "hymn": "2",
    "verse": "15",
    "text_sa": "yé cit pū́rva r̥tásātā r̥tájātā r̥tāvŕ̥dhaḥ | ŕ̥ṣīn tápasvato yama tapojā́m̐ ápi gachatāt ||15||"
  },
  {
    "book": "18",
    "hymn": "2",
    "verse": "16",
    "text_sa": "tápasā yé anādhr̥ṣyā́s tápasā yé svàr yayúḥ | tápo yé cakriré máhas tā́ṃś cid evā́pi gachatāt ||16||"
  },
  {
    "book": "18",
    "hymn": "2",
    "verse": "17",
    "text_sa": "yé yúdhyante pradháneṣu śū́rāso yé svàr tanūtyájaḥ | yé vā sahásradakṣiṇās tā́ṃ cid evā́pi gachatāt ||17||"
  },
  {
    "book": "18",
    "hymn": "2",
    "verse": "18",
    "text_sa": "sahásraṇīthāḥ kaváyo yé gopāyánti sū́ryam | ŕ̥ṣīn tápasvato yama tapojā́m̐ ápi gachatāt ||18||"
  },
  {
    "book": "18",
    "hymn": "2",
    "verse": "19",
    "text_sa": "syonā́smai bhava pr̥thivy anr̥kṣarā́ nivéśanī | yáchāsmai śárma sapráthāḥ ||19||"
  },
  {
    "book": "18",
    "hymn": "2",
    "verse": "20",
    "text_sa": "asaṃbādhé pr̥thivyā́ uráu loké ní dhīyasva | svadhā́ yā́ś cakr̥ṣé jī́van tā́s te santu madhuścútaḥ ||20|| {8}"
  },
  {
    "book": "18",
    "hymn": "2",
    "verse": "21",
    "text_sa": "hváyāmi te mánasā mána ihémā́n gr̥hā́m úpa jujuṣāṇá éhi | sáṃ gachasva pitŕ̥bhiḥ sáṃ yaména syonā́s tvā vā́tā úpa vāntu śagmā́ḥ ||21||"
  },
  {
    "book": "18",
    "hymn": "2",
    "verse": "22",
    "text_sa": "út tvā vahantu marúta udavāhā́ udaprútaḥ | ajéna kr̥ṇvántaḥ śītáṃ varṣéṇokṣantu bā́l íti ||22||"
  },
  {
    "book": "18",
    "hymn": "2",
    "verse": "23",
    "text_sa": "úd ahvam ā́yur ā́yuṣe krátve dákṣāya jīváse | svā́n gachatu te máno ádhā pitr̥̄́m̐r úpa drava ||23||"
  },
  {
    "book": "18",
    "hymn": "2",
    "verse": "24",
    "text_sa": "mā́ te máno mā́sor mā́ṅgānāṃ mā́ rásasya te | mā́ te hāsta tanvàḥ kíṃ canéhá ||24||"
  },
  {
    "book": "18",
    "hymn": "2",
    "verse": "25",
    "text_sa": "mā́ tvā vr̥kṣáḥ sáṃ bādhiṣṭa mā́ devī́ pr̥thivī́ mahī́ | lokáṃ pitŕ̥ṣu vittváidhasva yamárājasu ||25||"
  },
  {
    "book": "18",
    "hymn": "2",
    "verse": "26",
    "text_sa": "yát te áṅgam átihitaṃ parācáir apānáḥ prāṇó yá u vā te páretaḥ | tát te saṃgátya pitáraḥ sánīḍā ghāsā́d ghāsáṃ púnar ā́ veśayantu ||26||"
  },
  {
    "book": "18",
    "hymn": "2",
    "verse": "27",
    "text_sa": "ápemáṃ jīvā́ arudhan gr̥hébhyas táṃ nír vahata pári grā́mād itáḥ | mr̥tyúr yamásyāsīd dūtáḥ prácetā ásūn pitŕ̥bhyo gamayā́ṃ cakāra ||27||"
  },
  {
    "book": "18",
    "hymn": "2",
    "verse": "28",
    "text_sa": "yé dásyavaḥ pitŕ̥ṣu práviṣṭā jñātímukhā ahutā́daś cáranti | parāpúro nipúro yé bháranty agníṣ ṭā́n asmā́t prá dhamāti yajñā́t ||28||"
  },
  {
    "book": "18",
    "hymn": "2",
    "verse": "29",
    "text_sa": "sáṃ viśantv ihá pitáraḥ svā́ naḥ syonáṃ kr̥ṇvántaḥ pratiránta ā́yuḥ | tébhyaḥ śakema havíṣā nákṣamāṇā jyóg jī́vantaḥ śarádaḥ purūcī́ḥ ||29||"
  },
  {
    "book": "18",
    "hymn": "2",
    "verse": "30",
    "text_sa": "yā́ṃ te dhenúṃ nipr̥ṇā́mi yám u kṣīrá odanám | ténā jánasyāso bhartā́ yó 'trā́sad ájīvanaḥ ||30|| {9}"
  },
  {
    "book": "18",
    "hymn": "2",
    "verse": "31",
    "text_sa": "áśvāvatīṃ prá tara yā́ suśévā rkṣā́kaṃ vā prataráṃ návīyaḥ | yás tvā jaghā́na vádhyaḥ só astu mā́ só anyád vidata bhāgadhéyam ||31||"
  },
  {
    "book": "18",
    "hymn": "2",
    "verse": "32",
    "text_sa": "yamáḥ páró 'varo vívasvān tátaḥ páraṃ nā́ti paśyāmi kíṃ caná | yamé adhvaró ádhi me níviṣṭo bhúvo vívasvān anvā́tatāna ||32||"
  },
  {
    "book": "18",
    "hymn": "2",
    "verse": "33",
    "text_sa": "ápāgūhann amŕ̥tāṃ mártyebhyaḥ kr̥tvā́ sávarṇām adadhur vívasvate | utā́śvínāv abharad yát tád ā́sīd ájahād u dvā́ mithunā́ saraṇyū́ḥ ||33||"
  },
  {
    "book": "18",
    "hymn": "2",
    "verse": "34",
    "text_sa": "yé níkhātā yé pároptā yé dagdhā́ yé códdhitāḥ | sárvāṃs tā́n agna ā́ vaha pitr̥̄́n havíṣe áttave ||34||"
  },
  {
    "book": "18",
    "hymn": "2",
    "verse": "35",
    "text_sa": "yé agnidagdhā́ yé ánagnidagdhā mádhye diváḥ svadháyā mādáyante | tváṃ tā́n vettha yádi té jātavedaḥ svadháyā yajñáṃ svádhitiṃ juṣantām ||35||"
  },
  {
    "book": "18",
    "hymn": "2",
    "verse": "36",
    "text_sa": "śáṃ tapa mā́ti tapo ágne mā́ tanvàṃ tápaḥ | váṇeṣu śúṣmo astu te pr̥thivyā́m astu yád dháraḥ ||36||"
  },
  {
    "book": "18",
    "hymn": "2",
    "verse": "37",
    "text_sa": "dádāmy asmā avasā́nam etád yá eṣá ā́gan máma céd ábhūd ihá | yamáś cikitvā́n práty etád āha mámaiṣá rāyá úpa tiṣṭhatām ihá ||37||"
  },
  {
    "book": "18",
    "hymn": "2",
    "verse": "38",
    "text_sa": "imā́ṃ mā́trāṃ mimīmahe yáthā́paraṃ ná mā́sātai | śaté śarátsu no purā́ ||38||"
  },
  {
    "book": "18",
    "hymn": "2",
    "verse": "39",
    "text_sa": "prémā́ṃ mā́trāṃ mimīmahe yáthā́paraṃ ná mā́sātai | śaté śarátsu no purā́ ||39||"
  },
  {
    "book": "18",
    "hymn": "2",
    "verse": "40",
    "text_sa": "ápemā́ṃ mā́trāṃ mimīmahe yáthā́paraṃ ná mā́sātai | śaté śarátsu no purā́ ||40|| {10}"
  },
  {
    "book": "18",
    "hymn": "2",
    "verse": "41",
    "text_sa": "vī́mā́ṃ mā́trāṃ mimīmahe yáthā́paraṃ ná mā́sātai | śaté śarátsu no purā́ ||41||"
  },
  {
    "book": "18",
    "hymn": "2",
    "verse": "42",
    "text_sa": "nír imā́ṃ mā́trāṃ mimīmahe yáthā́paraṃ ná mā́sātai | śaté śarátsu no purā́ ||42||"
  },
  {
    "book": "18",
    "hymn": "2",
    "verse": "43",
    "text_sa": "úd imā́ṃ mā́trāṃ mimīmahe yáthā́paraṃ ná mā́sātai | śaté śarátsu no purā́ ||43||"
  },
  {
    "book": "18",
    "hymn": "2",
    "verse": "44",
    "text_sa": "sám imā́ṃ mā́trāṃ mimīmahe yáthā́paraṃ ná mā́sātai | śaté śarátsu no purā́ ||44||"
  },
  {
    "book": "18",
    "hymn": "2",
    "verse": "45",
    "text_sa": "ámāsi mā́trāṃ svàr agām ā́yuṣmān bhūyāsam | yáthā́paraṃ ná mā́sātai śaté śarátsu no purā́ ||45||"
  },
  {
    "book": "18",
    "hymn": "2",
    "verse": "46",
    "text_sa": "prāṇó apānó vyāná ā́yuś cákṣur dr̥śáye sū́ryāya | áparipareṇa pathā́ yamárājñaḥ pitr̥̄́n gacha ||46||"
  },
  {
    "book": "18",
    "hymn": "2",
    "verse": "47",
    "text_sa": "yé ágravaḥ śaśamānā́ḥ pareyúr hitvā́ dvéṣāṃsy ánapatyavantaḥ | té dyā́m udítyāvidanta lokáṃ nā́kasya pr̥ṣṭhé ádhi dī́dhyānāḥ ||47||"
  },
  {
    "book": "18",
    "hymn": "2",
    "verse": "48",
    "text_sa": "udanvátī dyáur avamā́ pīlúmatī́ti madhyamā́ | tr̥tī́yā ha pradyáur íti yásyāṃ pitára ā́sate ||48||"
  },
  {
    "book": "18",
    "hymn": "2",
    "verse": "49",
    "text_sa": "yé na pitúḥ pitáro yé pitāmahā́ yá āviviśúr urv àntárikṣam | yá ākṣiyánti pr̥thivī́m utá dyā́ṃ tébhyaḥ pitŕ̥bhyo námasā vidhema ||49||"
  },
  {
    "book": "18",
    "hymn": "2",
    "verse": "50",
    "text_sa": "idám íd vā́ u nā́paraṃ diví paśyasi sū́ryam | mātā́ putráṃ yáthā sicā́bhy ènaṃ bhūma ūrṇuhi ||50|| {11}"
  },
  {
    "book": "18",
    "hymn": "2",
    "verse": "51",
    "text_sa": "idám íd vā́ u nā́paraṃ jarásy anyád itó 'param | jāyā́ pátim iva vā́sasābhy ènaṃ bhūma ūrṇuhi ||51||"
  },
  {
    "book": "18",
    "hymn": "2",
    "verse": "52",
    "text_sa": "abhí tvorṇomi pr̥thivyā́ mātúr vástreṇa bhadráyā | jīvéṣu bhadráṃ tán máyi svadhā́ pitŕ̥ṣu sā́ tváyi ||52||"
  },
  {
    "book": "18",
    "hymn": "2",
    "verse": "53",
    "text_sa": "ágnīṣomā páthikr̥tā syonáṃ devébhyo rátnaṃ dadhathur ví lokám | úpa préṣyantaṃ pūṣáṇaṃ yó váhāty añjoyā́naiḥ pathíbhis tátra gachatam ||53||"
  },
  {
    "book": "18",
    "hymn": "2",
    "verse": "54",
    "text_sa": "pūṣā́ tvetáś cyāvayatu prá vidvā́n ánaṣṭapaśur bhúvanasya gopā́ḥ | sá tvaitébhyaḥ pári dadat pitŕ̥bhyo 'gnír devébhyaḥ suvidatríyebhyaḥ ||54||"
  },
  {
    "book": "18",
    "hymn": "2",
    "verse": "55",
    "text_sa": "ā́yur viśvā́yuḥ pári pātu tvā pūṣā́ tvā pātu prápathe purástāt | yátrā́sate sukŕ̥to yátra tá īyús tátra tvā deváḥ savitā́ dadhātu ||55||"
  },
  {
    "book": "18",
    "hymn": "2",
    "verse": "56",
    "text_sa": "imáu yunajmi te váhnī ásunītāya vóḍhave | tā́bhyāṃ yamásya sā́danaṃ sámitiś cā́va gachatāt ||56||"
  },
  {
    "book": "18",
    "hymn": "2",
    "verse": "57",
    "text_sa": "etát tvā vā́saḥ prathamáṃ nv ā́gann ápaitád ūha yád ihā́bibhaḥ purā́ | iṣṭāpūrtám anusáṃkrāma vidvā́n yátra te dattáṃ bahudhā́ víbandhuṣu ||57||"
  },
  {
    "book": "18",
    "hymn": "2",
    "verse": "58",
    "text_sa": "agnér várma pári góbhir vyayasva sáṃ prórṇuṣva médasā pī́vasā ca | nét tvā dhr̥ṣṇúr hárasā járhr̥ṣāṇo dadhŕ̥g vidhakṣán parīṅkháyātai ||58||"
  },
  {
    "book": "18",
    "hymn": "2",
    "verse": "59",
    "text_sa": "daṇḍáṃ hástād ādádāno gatā́soḥ sahá śrótreṇa várcasā bálena | átraivá tvám ihá vayáṃ suvī́rā víśvā mŕ̥dho abhímātīr jayema ||59||"
  },
  {
    "book": "18",
    "hymn": "2",
    "verse": "60",
    "text_sa": "dhánur hástād ādádāno mr̥tásya sahá kṣatréṇa várcasā bálena | samā́gr̥bhāya vásu bhūri puṣṭám arvā́ṅ tvám éhy úpa jīvalokám ||60|| {12}"
  },
  {
    "book": "18",
    "hymn": "3",
    "verse": "1",
    "text_sa": "iyáṃ nā́rī patilokáṃ vr̥ṇānā́ ní padyata úpa tvā martya prétam | dhármaṃ purāṇám anupāláyantī tásyai prajā́ṃ dráviṇaṃ cehá dhehi ||1||"
  },
  {
    "book": "18",
    "hymn": "3",
    "verse": "2",
    "text_sa": "úd īrṣva nāry abhí jīvalokáṃ gatā́sum etám úpa śeṣa éhi | hastagrābhásya dadhiṣós távedáṃ pátyur janitvám abhí sáṃ babhūtha ||2||"
  },
  {
    "book": "18",
    "hymn": "3",
    "verse": "3",
    "text_sa": "ápaśyaṃ yuvatíṃ nīyámānāṃ jīvā́ṃ mr̥tébhyaḥ pariṇīyámānām | andhéna yát támasā prā́vr̥tā́sīt prāktó ápācīm anayaṃ tád enām ||3||"
  },
  {
    "book": "18",
    "hymn": "3",
    "verse": "4",
    "text_sa": "prajānaty àghnye jīvalokáṃ devā́nāṃ pánthām anusaṃcárantī | ayáṃ te gópatis táṃ juṣasva svargáṃ lokám ádhi rohayainam ||4||"
  },
  {
    "book": "18",
    "hymn": "3",
    "verse": "5",
    "text_sa": "úpa dyā́m úpa vetasám ávattaro nadī́nām | ágne pittám apā́m asi ||5||"
  },
  {
    "book": "18",
    "hymn": "3",
    "verse": "6",
    "text_sa": "yáṃ tvám agne samádahas tám u nír vāpaya púnaḥ | kyā́mbūr átra rohatu śāṇḍadūrvā́ vyàlkaśā ||6||"
  },
  {
    "book": "18",
    "hymn": "3",
    "verse": "7",
    "text_sa": "idáṃ ta ékam purá ū ta ékaṃ tr̥tī́yena jyótiṣā sáṃ viśasva | saṃvéśane tanvā̀ cā́rur edhi priyó devā́nāṃ paramé sadhásthe ||7||"
  },
  {
    "book": "18",
    "hymn": "3",
    "verse": "8",
    "text_sa": "út tiṣṭha préhi prá draváukaḥ kr̥ṇuṣva salilé sadhásthe | tátra tváṃ pitŕ̥bhiḥ saṃvidānáḥ sáṃ sómena mádasva sáṃ svadhā́bhiḥ ||8||"
  },
  {
    "book": "18",
    "hymn": "3",
    "verse": "9",
    "text_sa": "prá cyavasva tanvàṃ sáṃ bharasva mā́ te gā́trā ví hāyi mó śárīram | máno níviṣṭam anusáṃviśasva yátra bhū́mer juṣáse tátra gacha ||9||"
  },
  {
    "book": "18",
    "hymn": "3",
    "verse": "10",
    "text_sa": "várcasā mā́ṃ pitáraḥ somyā́so áñjantu devā́ mádhunā ghr̥téna | cákṣuṣe mā prataráṃ tāráyanto jaráse mā jarádaṣṭiṃ vardhantu ||10|| {13}"
  },
  {
    "book": "18",
    "hymn": "3",
    "verse": "11",
    "text_sa": "várcasā mā́ṃ sám anaktv agnír medhā́ṃ me víṣṇur ny ànaktv āsán | rayíṃ me víśve ní yachantu devā́ḥ syonā́ mā́paḥ pávanaiḥ punantu ||11||"
  },
  {
    "book": "18",
    "hymn": "3",
    "verse": "12",
    "text_sa": "mitrā́váruṇā pári mā́m adhātām ādityā́ mā sváravo vardhayantu | várco ma índro ny ànaktu hástayor jarádaṣṭiṃ mā savitā́ kr̥ṇotu ||12||"
  },
  {
    "book": "18",
    "hymn": "3",
    "verse": "13",
    "text_sa": "yó mamā́ra prathamó mártyānāṃ yáḥ preyā́ya prathamó lokám etám | vaivasvatáṃ saṃgámanaṃ jánānāṃ yamáṃ rā́jānaṃ havíṣā saparyata ||13||"
  },
  {
    "book": "18",
    "hymn": "3",
    "verse": "14",
    "text_sa": "párā yāta pitara ā́ ca yātāyáṃ vo yajñó mádhunā sámaktaḥ | dattó asmábhyaṃ dráviṇehá bhadráṃ rayíṃ ca naḥ sárvavīraṃ dadhāta ||14||"
  },
  {
    "book": "18",
    "hymn": "3",
    "verse": "15",
    "text_sa": "káṇvaḥ kakṣī́vān purumīḍhó agástyaḥ śyāvā́śvaḥ sóbhary arcanā́nāḥ | viśvā́mitro 'yáṃ jamádagnir átrir ávantu naḥ kaśyápo vāmádevaḥ ||15||"
  },
  {
    "book": "18",
    "hymn": "3",
    "verse": "16",
    "text_sa": "víśvāmitra jámadagne vásiṣṭha bháradvāja gótama vā́madeva | śardír no átrir agrabhīn námobhiḥ súsaṃśāsaḥ pítaro mr̥ḍátā naḥ ||16||"
  },
  {
    "book": "18",
    "hymn": "3",
    "verse": "17",
    "text_sa": "kasyé mr̥jānā áti yanti riprám ā́yur dádhānāḥ prataráṃ návīyaḥ | āpyā́yamānāḥ prajáyā dhánenā́dha syāma surabháyo gr̥héṣu ||17||"
  },
  {
    "book": "18",
    "hymn": "3",
    "verse": "18",
    "text_sa": "añjáte vy àñjate sám añjate krátuṃ rihanti mádhunābhy àñjate | síndhor ucchvāsé patáyantam ukṣáṇaṃ hiraṇyapāvā́ḥ paśúm āsu gr̥hnate ||18||"
  },
  {
    "book": "18",
    "hymn": "3",
    "verse": "19",
    "text_sa": "yád vo mudráṃ pitaraḥ somyáṃ ca téno sacadhvaṃ sváyaśaso hí bhūtá | té arvāṇaḥ kavaya ā́ śr̥ṇota suvidátrā vidáthe huyámānāḥ ||19||"
  },
  {
    "book": "18",
    "hymn": "3",
    "verse": "20",
    "text_sa": "yé átrayo áṅgiraso návagvā iṣṭā́vanto rātiṣā́co dádhānāḥ | dákṣiṇāvantaḥ sukŕ̥to yá u sthā́sádyāsmín barhíṣi mādayadhvam ||20|| {14}"
  },
  {
    "book": "18",
    "hymn": "3",
    "verse": "21",
    "text_sa": "ádhā yáthā naḥ pitáraḥ párāsaḥ pratnā́so agna r̥tám āśaśānā́ḥ | śúcī́d ayan dī́dhyata ukthaśásaḥ kṣā́mā bhindánto aruṇī́r ápa vran ||21||"
  },
  {
    "book": "18",
    "hymn": "3",
    "verse": "22",
    "text_sa": "sukármānaḥ surúco devayánto áyo ná devā́ jánimā dhámantaḥ | śucánto agníṃ vāvr̥dhánta índram urvī́m gávyāṃ pariṣádaṃ no akran ||22||"
  },
  {
    "book": "18",
    "hymn": "3",
    "verse": "23",
    "text_sa": "ā́ yūthéva kṣumáti paśvó akhyad devā́nāṃ jánimā́nty ugráḥ | mártāsaś cid urváśī́r akr̥pran vr̥dhé cid aryá úparasyāyóḥ ||23||"
  },
  {
    "book": "18",
    "hymn": "3",
    "verse": "24",
    "text_sa": "ákarma te svápaso abhūma r̥tám avasrann uṣáso vibhātī́ḥ | víśvaṃ tád bhadráṃ yád ávanti devā́ br̥hád vadema vidáthe suvī́rāḥ ||24||"
  },
  {
    "book": "18",
    "hymn": "3",
    "verse": "25",
    "text_sa": "índro mā marútvān prā́cyā diśáḥ pātu bāhucyútā pr̥thivī́ dyā́m ivopári | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||25||"
  },
  {
    "book": "18",
    "hymn": "3",
    "verse": "26",
    "text_sa": "dhātā́ mā nírr̥tyā dákṣiṇāyā diśáḥ pātu bāhucyútā pr̥thivī́ dyāṃ ivopári | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||26||"
  },
  {
    "book": "18",
    "hymn": "3",
    "verse": "27",
    "text_sa": "áditir mādityáiḥ pratī́cyā diśáḥ pātu bāhucyútā pr̥thivī́ dyā́m ivopári | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||27||"
  },
  {
    "book": "18",
    "hymn": "3",
    "verse": "28",
    "text_sa": "sómo mā víśvair deváir údīcyā diśáḥ pātu bāhucyútā pr̥thivī́ dyā́m ivopári | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||28||"
  },
  {
    "book": "18",
    "hymn": "3",
    "verse": "29",
    "text_sa": "dhartā́ ha tvā dharúṇo dhārayātā ūrdhváṃ bhānúṃ savitā́ dyā́m ivopári | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||29||"
  },
  {
    "book": "18",
    "hymn": "3",
    "verse": "30",
    "text_sa": "prā́cyāṃ tvā diśí purā́ samvŕ̥taḥ svadhā́yām ā́ dadhāmi bāhucyútā pr̥thivī́ dyā́m ivopári | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||30|| {15}"
  },
  {
    "book": "18",
    "hymn": "3",
    "verse": "31",
    "text_sa": "dákṣiṇāyāṃ tvā diśí purā́ samvŕ̥taḥ svadhā́yām ā́ dadhāmi bāhucyútā pr̥thivī́ dyā́m ivopári | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||31||"
  },
  {
    "book": "18",
    "hymn": "3",
    "verse": "32",
    "text_sa": "pratī́cyāṃ tvā diśí purā́ saṃvŕ̥taḥ svadhā́yām ā́ dadhāmi bāhucyútā pr̥thivī́ dyā́m ivopári | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||32||"
  },
  {
    "book": "18",
    "hymn": "3",
    "verse": "33",
    "text_sa": "údīcyāṃ tvā diśí purā́ samvŕ̥taḥ svadhā́yām ā́ dadhāmi bāhucyútā pr̥thivī́ dyā́m ivopári | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||33||"
  },
  {
    "book": "18",
    "hymn": "3",
    "verse": "34",
    "text_sa": "dhruvāyāṃ tvā diśí purā́ saṃvŕ̥taḥ svadhā́yām ā́ dadhāmi bāhucyútā pr̥thivī́ dyā́m ivopári | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||34||"
  },
  {
    "book": "18",
    "hymn": "3",
    "verse": "35",
    "text_sa": "ūrdhvāyāṃ tvā diśí purā́ samvŕ̥taḥ svadhā́yām ā́ dadhāmi bāhucyútā pr̥thivī́ dyā́m ivopári | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||35||"
  },
  {
    "book": "18",
    "hymn": "3",
    "verse": "36",
    "text_sa": "dhartā́si dharúno 'si váṃsago 'si ||36||"
  },
  {
    "book": "18",
    "hymn": "3",
    "verse": "37",
    "text_sa": "udapū́r asi madhupū́r asi vātapū́r asi ||37||"
  },
  {
    "book": "18",
    "hymn": "3",
    "verse": "38",
    "text_sa": "itáś ca māmútaś cāvatāṃ yamé iva yátamāne yád aitám | prá vāṃ bharan mā́nuṣā devayánto ā́ sīdatāṃ svám u lokáṃ vídāne ||38||"
  },
  {
    "book": "18",
    "hymn": "3",
    "verse": "39",
    "text_sa": "svāsasthé bhavatam índave no yujé vāṃ bráhma pūrvyáṃ námobhiḥ | ví ślóka eti pathyèva sūríḥ śr̥ṇvántu víśve amŕ̥tāsa etát ||39||"
  },
  {
    "book": "18",
    "hymn": "3",
    "verse": "40",
    "text_sa": "trī́ṇi padā́ni rupó ánv arohac cátuṣpadīm ánv etad vraténa | akṣáreṇa práti mimīte arkám r̥tásya nā́bhāv abhí sáṃ punāti ||40|| {16}"
  },
  {
    "book": "18",
    "hymn": "3",
    "verse": "41",
    "text_sa": "devébhyaḥ kám avr̥ṇīta mr̥tyúṃ prajā́yai kím amŕ̥taṃ nā́vr̥ṇīta | bŕ̥haspátir yajñám atanuta ŕ̥ṣiḥ priyā́ṃ yamás tanvàm ā́ rireca ||41||"
  },
  {
    "book": "18",
    "hymn": "3",
    "verse": "42",
    "text_sa": "tvám agna īḍitó jātavedó 'vāḍ ḍhavyā́ni surabhī́ṇi kr̥tvā́ | prā́dāḥ pitŕ̥bhyaḥ svadháyā té akṣann addhí tváṃ deva práyatā havī́ṃṣi ||42||"
  },
  {
    "book": "18",
    "hymn": "3",
    "verse": "43",
    "text_sa": "ā́sīnāso aruṇī́nām upásthe rayíṃ dhatta dāśúṣe mártyāya | putrébhyaḥ pitaras tásya vásvaḥ prá yachata tá ihórjaṃ dadhāta ||43||"
  },
  {
    "book": "18",
    "hymn": "3",
    "verse": "44",
    "text_sa": "ágniṣvāttāḥ pitara éhá gachata sádaḥsadaḥ sadata supraṇītayaḥ | attó havī́ṃṣi práyatāni barhíṣi rayíṃ ca naḥ sárvavīraṃ dadhāta ||44||"
  },
  {
    "book": "18",
    "hymn": "3",
    "verse": "45",
    "text_sa": "úpahūtā naḥ pitáraḥ somyā́so barhiṣyèṣu nidhíṣu priyéṣu | tá ā́ gamantu tá ihá śruvantv ádhi bruvantu té 'vantv asmā́n ||45||"
  },
  {
    "book": "18",
    "hymn": "3",
    "verse": "46",
    "text_sa": "yé naḥ pitúḥ pitáro yé pitāmahā́ anūjahiré somapītháṃ vásiṣṭhāḥ | tébhir yamáḥ samrarāṇó havī́ṃṣy uśánn uśádbhiḥ pratikāmám attu ||46||"
  },
  {
    "book": "18",
    "hymn": "3",
    "verse": "47",
    "text_sa": "yé tātr̥ṣúr devatrā́ jéhamānā hotrāvídaḥ stómataṣṭāso arkáiḥ | ā́gne yāhi sahásraṃ devavandáiḥ satyáiḥ kavíbhir ŕ̥ṣibhir gharmasádbhiḥ ||47||"
  },
  {
    "book": "18",
    "hymn": "3",
    "verse": "48",
    "text_sa": "yé satyā́so havirádo haviṣpā́ índreṇa deváiḥ saráthaṃ turéṇa | ā́gne yāhi suvidátrebhir arvā́ṅ páraiḥ pū́rvair ŕ̥ṣibhir gharmasádbhiḥ ||48||"
  },
  {
    "book": "18",
    "hymn": "3",
    "verse": "49",
    "text_sa": "úpa sarpa mātáraṃ bhū́mim etā́m uruvyácasaṃ pr̥thivī́ṃ suśévām | ū́rṇamradāḥ pr̥thivī́ dákṣiṇāvata eṣā́ tvā pātu prápathe purástāt ||49||"
  },
  {
    "book": "18",
    "hymn": "3",
    "verse": "50",
    "text_sa": "úc chvañcasva pr̥thivi mā́ ní bādhathāḥ sūpāyanā́smai bhava sūpasarpaṇā́ | mātā́ putráṃ yáthā sicā́bhy ènaṃ bhūma ūrṇuhi ||50|| {17}"
  },
  {
    "book": "18",
    "hymn": "3",
    "verse": "51",
    "text_sa": "úcchváñcamānā pr̥thivī́ sú tiṣṭhatu sahásraṃ míta úpa hí śráyantām | té gr̥hā́so ghr̥taścútaḥ syonā́ viśvā́hāsmai śaraṇā́ḥ santv átra ||51||"
  },
  {
    "book": "18",
    "hymn": "3",
    "verse": "52",
    "text_sa": "út te stabhnāmi pr̥thivī́ṃ tvát párīmáṃ logáṃ nidádhan mó ahám riṣam | etā́ṃ sthū́ṇāṃ pitáro dhārayanti te tátra yamáḥ sā́danā te kr̥ṇotu ||52||"
  },
  {
    "book": "18",
    "hymn": "3",
    "verse": "53",
    "text_sa": "imám agne camasáṃ mā́ ví jihváraḥ priyó devā́nām utá somyā́nām | ayáṃ yáś camasó devapā́nas tásmin devā́ amŕ̥tā mādayantām ||53||"
  },
  {
    "book": "18",
    "hymn": "3",
    "verse": "54",
    "text_sa": "átharvā pūrṇám camasám yám indrāyā́bibhar vājínīvate | tásmin kr̥ṇoti sukr̥tásya bhakṣáṃ tásmin índuḥ pavate viśvadā́ním ||54||"
  },
  {
    "book": "18",
    "hymn": "3",
    "verse": "55",
    "text_sa": "yát te kr̥ṣṇáḥ śakuná ātutóda pipīláḥ sarpá utá vā śvā́padaḥ | agníṣ ṭád viśvā́d agadáṃ kr̥ṇotu sómaś ca yó brāhmaṇā́m̐ āvivéśa ||55||"
  },
  {
    "book": "18",
    "hymn": "3",
    "verse": "56",
    "text_sa": "páyasvatīr óṣadhayaḥ páyasvan māmakáṃ páyaḥ | apā́ṃ páyaso yát páyas téna mā sahá śumbhatu ||56||"
  },
  {
    "book": "18",
    "hymn": "3",
    "verse": "57",
    "text_sa": "imā́ nā́rīr avidhavā́ḥ supátnīr ā́ñjanena sarpíṣā sáṃ spr̥śantām | anaśrávo anamīvā́ḥ surátnā ā́ rohantu jánayo yónim ágre ||57||"
  },
  {
    "book": "18",
    "hymn": "3",
    "verse": "58",
    "text_sa": "sáṃ gachasva pitŕ̥bhiḥ sáṃ yaméneṣṭāpūrténa paramé vyòman | hitvā́vadyáṃ púnar ástam éhi sáṃ gachatāṃ tanvā̀ suvárcāḥ ||58||"
  },
  {
    "book": "18",
    "hymn": "3",
    "verse": "59",
    "text_sa": "yé naḥ pitúḥ pitáro yé pitāmahā́ yá āviviśúr urv àntárikṣam | tébhyaḥ svarā́d ásunītir no adyá vathāvaśáṃ tanvàḥ kalpayāti ||59||"
  },
  {
    "book": "18",
    "hymn": "3",
    "verse": "60",
    "text_sa": "śaṃ te nīhāró bhavatu śáṃ te pruṣvā́va śīyatām | śī́tike śī́tikāvati hlā́dike hlā́dikāvati | maṇḍūky àpsú śáṃ bhuva imáṃ sv àgníṃ śamaya ||60|| {18}"
  },
  {
    "book": "18",
    "hymn": "3",
    "verse": "61",
    "text_sa": "vivásvān no ábhayaṃ kr̥ṇotu yáḥ sutrā́mā jīrádānuḥ sudā́nuḥ | ihémé vīrā́ bahávo bhavantu gómad áśvavan máyy astu puṣṭám ||61||"
  },
  {
    "book": "18",
    "hymn": "3",
    "verse": "62",
    "text_sa": "vivásvān no amr̥tatvé dadhātu páraitu mr̥tyúr amŕ̥taṃ na áitu | imān rakṣatu púruṣān ā́ jarimṇó mó sv èṣām ásavo yamáṃ guḥ ||62||"
  },
  {
    "book": "18",
    "hymn": "3",
    "verse": "63",
    "text_sa": "yó dadhré antárikṣe ná mahnā pitr̥̄ṇā́ṃ kavíḥ prámatir matīnā́m | tám arcata viśvámitrā havírbhiḥ sá no yamáḥ prataráṃ jīváse dhāt ||63||"
  },
  {
    "book": "18",
    "hymn": "3",
    "verse": "64",
    "text_sa": "ā́ rohata dívam uttamā́m ŕ̥ṣayo mā́ bibhītana | sómapāḥ sómapāyina idáṃ vaḥ kriyate havír áganma jvótir uttamám ||64||"
  },
  {
    "book": "18",
    "hymn": "3",
    "verse": "65",
    "text_sa": "prá ketúnā br̥hatā́ bhāty agnír ā́ ródasī vr̥ṣabhó roravīti | diváś cid ántād upamā́m úd ānaḍ apā́m upásthe mahiṣó vavardha ||65||"
  },
  {
    "book": "18",
    "hymn": "3",
    "verse": "66",
    "text_sa": "nā́ke suparṇám úpa yát pátantaṃ hrdā́ vénanto abhyácakṣata tvā | híraṇyapakṣaṃ váruṇasya dūtáṃ yamásya yónau śakunáṃ bhuranyúm ||66||"
  },
  {
    "book": "18",
    "hymn": "3",
    "verse": "67",
    "text_sa": "índra krátuṃ na ā́ bhara pitā́ putrébhyo yáthā | śíkṣā ṇo asmín puruhūta yā́mani jīvā́ jyótir aśīmahi ||67||"
  },
  {
    "book": "18",
    "hymn": "3",
    "verse": "68",
    "text_sa": "apūpā́pihitān kumbhā́n yā́ṃs te devā́ ádhārayan | té te santu svadhā́vanto mádhumanto ghr̥taścútaḥ ||68||"
  },
  {
    "book": "18",
    "hymn": "3",
    "verse": "69",
    "text_sa": "yā́s te dhānā́ anukirā́mi tilámiśrā svadhā́vatīḥ | tā́s te santu vibhvī́ḥ prabhvī́s tā́s te yamó rā́jā́nu manyatām ||69||"
  },
  {
    "book": "18",
    "hymn": "3",
    "verse": "70",
    "text_sa": "púnar dehi vanaspate yá eṣá níhitas tváyi | yáthā yamásya sā́dana ā́sātau vidáthā vádan ||70||"
  },
  {
    "book": "18",
    "hymn": "3",
    "verse": "71",
    "text_sa": "ā́ rabhasva jātavedas téjasvad dháro astu te | śárīram asya sáṃ dahā́thainaṃ dehi sukŕ̥tām u loké ||71||"
  },
  {
    "book": "18",
    "hymn": "3",
    "verse": "72",
    "text_sa": "yé te pū́rve párāgatā ápare pitáraś ca yé | tébhyo ghr̥tásya kulyáitu śatádhārā vyundatī́ ||72||"
  },
  {
    "book": "18",
    "hymn": "3",
    "verse": "73",
    "text_sa": "etád ā́ roha váya unmr̥jānáḥ svā́ ihá br̥hád u dīdayante | abhí préhi madhyató mā́pa hāsthāḥ pitr̥̄nā́ṃ lokáṃ prathamó yó átra ||73|| {19}"
  },
  {
    "book": "18",
    "hymn": "4",
    "verse": "1",
    "text_sa": "ā́ rohata jánitrīṃ jātavedasaḥ pitr̥yā́naiḥ sáṃ va ā́ rohayāmi | ávāḍ ḍhavyéṣitó havyavāhá ījānáṃ yuktā́ḥ sukŕ̥tāṃ dhatta loké ||1||"
  },
  {
    "book": "18",
    "hymn": "4",
    "verse": "2",
    "text_sa": "devā́ yajñám r̥távaḥ kalpayanti havíḥ puroḍā́śaṃ srucó yajñāyudhā́ni | tébhir yā́hi pathíbhir devayā́nair yáir ījānā́ḥ svargáṃ yanti lokám ||2||"
  },
  {
    "book": "18",
    "hymn": "4",
    "verse": "3",
    "text_sa": "r̥tásya pánthām ánu paśya sādhv áṅgirasaḥ sukŕ̥to yéna yánti | tébhir yā́hi pathíbhiḥ svargáṃ yátrādityā́ mádhu bhakṣáyanti tr̥tī́ye nā́ke ádhi ví śrayasva ||3||"
  },
  {
    "book": "18",
    "hymn": "4",
    "verse": "4",
    "text_sa": "tráyaḥ suparṇā́ úparasya māyū́ nā́kasya pr̥ṣṭhé ádhi viṣṭápi śritā́ḥ | svargā lokā́ amŕ̥tena viṣṭhā́ íṣam ū́rjaṃ yájamānāya duhrām ||4||"
  },
  {
    "book": "18",
    "hymn": "4",
    "verse": "5",
    "text_sa": "juhū́r dādhāra dyā́m upabhŕ̥d antárikṣaṃ dhruvā́ dādhāra pr̥thivī́ṃ pratiṣṭhā́m | prátīmā́ṃ lokā́ ghr̥tápr̥ṣṭhāḥ svargā́ḥ kā́maṃkāmaṃ yájamānāya duhrām ||5||"
  },
  {
    "book": "18",
    "hymn": "4",
    "verse": "6",
    "text_sa": "dhrúva ā́ roha pr̥thivī́ṃ viśvábhojasam antárikṣam upabhŕ̥d ā́ kramasva | júhu dyā́ṃ gacha yájamānena sākáṃ sruvéṇa vatséna díśaḥ prápīnāḥ sárvā dhukṣvā́hr̥ṇyamānaḥ ||6||"
  },
  {
    "book": "18",
    "hymn": "4",
    "verse": "7",
    "text_sa": "tīrtháis taranti praváto mahī́r íti yajñakŕ̥taḥ sukŕ̥to yéna yánti | átrādadhur yájamānāya lokáṃ díśo bhūtā́ni yád ákalpayanta ||7||"
  },
  {
    "book": "18",
    "hymn": "4",
    "verse": "8",
    "text_sa": "áṅgirasām áyanaṃ pū́rvo agnír ādityā́nām áyanaṃ gā́rhapatyo dákṣiṇānām áyanaṃ dakṣiṇāgníḥ | mahimā́nam agnér víhitasya bráhmaṇā sámaṅgaḥ sárva úpa yāhi śagmáḥ ||8||"
  },
  {
    "book": "18",
    "hymn": "4",
    "verse": "9",
    "text_sa": "pū́rvo agníṣ ṭvā tapatu śáṃ purástāc cháṃ paścā́t tapatu gā́rhapatyaḥ | dakṣiṇāgníṣ ṭe tapatu śárma vármottarató madhyató antárikṣād diśódiśo agne pári pāhi ghorā́t ||9||"
  },
  {
    "book": "18",
    "hymn": "4",
    "verse": "10",
    "text_sa": "yūyám agne śaṃtamābhis tanū́bhir ījānám abhí lokáṃ svargám | áśvā bhūtvā́ pr̥ṣṭivā́ho vahātha yátra deváiḥ sadhamā́daṃ mádanti ||10|| {20}"
  },
  {
    "book": "18",
    "hymn": "4",
    "verse": "11",
    "text_sa": "śám agne paścā́t tapa śáṃ purástāc chám uttarā́c chám adharā́t tapainam | ékas tredhā́ víhito jātavedaḥ samyág enaṃ dhehi sukŕ̥tām u loké ||11||"
  },
  {
    "book": "18",
    "hymn": "4",
    "verse": "12",
    "text_sa": "śám agnáyaḥ sámiddhā ā́ rabhantāṃ prājāpatyáṃ médhyaṃ jātávedasaḥ | śr̥táṃ kr̥ṇvánta ihá mā́va cikṣipan ||12||"
  },
  {
    "book": "18",
    "hymn": "4",
    "verse": "13",
    "text_sa": "yajñá eti vítataḥ kálpamāna ījānám abhí lokáṃ svargám | tám agnáyaḥ sárvahutaṃ juṣantāṃ prājāpatyáṃ médhyaṃ jātávedasaḥ ||13||"
  },
  {
    "book": "18",
    "hymn": "4",
    "verse": "14",
    "text_sa": "ījānáś citám ā́rukṣad agníṃ nā́kasya pr̥ṣṭhā́d dívam utpatiṣyán | tásmai prá bhāti nábhaso jyótiṣīmānt svargáḥ pánthāḥ sukŕ̥te devayā́naḥ ||14||"
  },
  {
    "book": "18",
    "hymn": "4",
    "verse": "15",
    "text_sa": "agnír hótādhvaryúṣ ṭe bŕ̥haspátir índro brahmā́ dakṣiṇatás te astu | hutó 'yáṃ sáṃsthito yajñá eti yátra pū́rvam áyanaṃ hutā́nām ||15||"
  },
  {
    "book": "18",
    "hymn": "4",
    "verse": "16",
    "text_sa": "apūpávān kṣīrávāṃś carúr éhá sīdatu | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||16||"
  },
  {
    "book": "18",
    "hymn": "4",
    "verse": "17",
    "text_sa": "apūpávān dádhivāṃś carúr éhá sīdatu | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||17||"
  },
  {
    "book": "18",
    "hymn": "4",
    "verse": "18",
    "text_sa": "apūpávān drapsávāṃś carúr éhá sīdatu | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||18||"
  },
  {
    "book": "18",
    "hymn": "4",
    "verse": "19",
    "text_sa": "apūpávān ghr̥távāṃś carúr éhá sīdatu | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||19||"
  },
  {
    "book": "18",
    "hymn": "4",
    "verse": "20",
    "text_sa": "apūpávān māṃsávāṃś carúr éhá sīdatu | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||20|| {21}"
  },
  {
    "book": "18",
    "hymn": "4",
    "verse": "21",
    "text_sa": "apūpávān ánnavāṃś carúr éhá sīdatu | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||21||"
  },
  {
    "book": "18",
    "hymn": "4",
    "verse": "22",
    "text_sa": "apūpávān mádhumāṃś carúr éhá sīdatu | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||22||"
  },
  {
    "book": "18",
    "hymn": "4",
    "verse": "23",
    "text_sa": "apūpávān rásavāṃś carúr éhá sīdatu | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||23||"
  },
  {
    "book": "18",
    "hymn": "4",
    "verse": "24",
    "text_sa": "apūpávān ápavāṃś carúr éhá sīdatu | lokakŕ̥taḥ pathikŕ̥to yajāmahe yé devā́nāṃ hutábhāgā ihá sthá ||24||"
  },
  {
    "book": "18",
    "hymn": "4",
    "verse": "25",
    "text_sa": "apūpā́pihitān kumbhā́n yā́ṃs te devā́ ádhārayan | té te santu svadhā́vanto mádhumanto ghr̥taścútaḥ ||25||"
  },
  {
    "book": "18",
    "hymn": "4",
    "verse": "26",
    "text_sa": "yā́s te dhānā́ anukirā́mi tilámiśrāḥ svadhā́vatīḥ | tā́s te santūdbhvī́ḥ prabhvī́s tā́s te yamó rā́jā́nu manyatām ||26||"
  },
  {
    "book": "18",
    "hymn": "4",
    "verse": "27",
    "text_sa": "ákṣitiṃ bhū́yasīm ||27||"
  },
  {
    "book": "18",
    "hymn": "4",
    "verse": "28",
    "text_sa": "drapsáś caskanda pr̥thivī́m ánu dyā́m imáṃ ca yónim ánu yáś ca pū́rvaḥ | samānáṃ yónim ánu samcárantaṃ drapsám juhomy ánu saptá hótrāḥ ||28||"
  },
  {
    "book": "18",
    "hymn": "4",
    "verse": "29",
    "text_sa": "śatádhāraṃ vāyúm arkáṃ svarvídaṃ nr̥cákṣasas té abhí cakṣate rayím | yé pr̥nánti prá ca yáchanti sarvadā́ té duhrate dákṣiṇāṃ saptámātaram ||29||"
  },
  {
    "book": "18",
    "hymn": "4",
    "verse": "30",
    "text_sa": "kóśaṃ duhanti kaláśaṃ cáturbilam íḍāṃ dhenúṃ mádhumatīṃ svastáye | ū́rjaṃ mádantīm áditiṃ jáneṣv ágne mā́ hiṃsīḥ paramé vyòman ||30|| {22}"
  },
  {
    "book": "18",
    "hymn": "4",
    "verse": "31",
    "text_sa": "etát te deváḥ savitā́ vā́so dadāti bhártave | tát tvaṃ yamásya rā́jye vásānas tārpyàṃ cara ||31||"
  },
  {
    "book": "18",
    "hymn": "4",
    "verse": "32",
    "text_sa": "dhānā́ dhenúr abhavad vatsó asyās tiló 'bhavat | tā́ṃ vái yamásya rā́jye ákṣitām úpa jīvati ||32||"
  },
  {
    "book": "18",
    "hymn": "4",
    "verse": "33",
    "text_sa": "etā́s te asau dhenávaḥ kāmadúghā bhavantu | énīḥ śyénīḥ sárūpā vírūpās tilávatsā úpa tiṣṭhantu tvā́tra ||33||"
  },
  {
    "book": "18",
    "hymn": "4",
    "verse": "34",
    "text_sa": "énīr dhānā́ háriṇīḥ śyénīr asya kr̥ṣṇā́ dhānā́ róhiṇīr dhenávas te | tilávatsā ū́rjam asmái dúhānā viśvā́hā santv ánapasphurantīḥ ||34||"
  },
  {
    "book": "18",
    "hymn": "4",
    "verse": "35",
    "text_sa": "vaiśvānaré havír idáṃ juhomi sāhasráṃ śatádhāram útsam | sá bibharti pitáraṃ pitāmahā́n prapitāmahā́n bibharti pínvamānaḥ ||35||"
  },
  {
    "book": "18",
    "hymn": "4",
    "verse": "36",
    "text_sa": "sahásradhāraṃ śatádhāram útsam ákṣitaṃ vyacyámānaṃ salilásya pr̥ṣṭhé | ū́rjaṃ dúhānam ánapasphurantam úpāsate pitáraḥ svadhā́bhiḥ ||36||"
  },
  {
    "book": "18",
    "hymn": "4",
    "verse": "37",
    "text_sa": "idáṃ kásāmbu cáyanena citáṃ tát sajātā áva paśyatéta | mártyo 'yám amr̥tatvám eti tásmai gr̥hā́n kr̥ṇuta yāvatsábandhu ||37||"
  },
  {
    "book": "18",
    "hymn": "4",
    "verse": "38",
    "text_sa": "iháiváidhi dhanasánir ihácitta ihákratuḥ | iháidhi vīryàvattaro vayodhā́ áparāhataḥ ||38||"
  },
  {
    "book": "18",
    "hymn": "4",
    "verse": "39",
    "text_sa": "putráṃ páutram abhitarpáyantīr ā́po mádhumatīr imā́ḥ | svadhā́ṃ pitŕ̥bhyo amŕ̥taṃ dúhānā ā́po devī́r ubháyāṃs tarpayantu ||39||"
  },
  {
    "book": "18",
    "hymn": "4",
    "verse": "40",
    "text_sa": "ā́po agníṃ prá hiṇuta pitr̥̄́m̐r úpemáṃ yajñáṃ pitáro me juṣantām | ā́sīnām ū́rjam úpa yé sácante té no rayíṃ sárvavīraṃ ní yachān ||40|| {23}"
  },
  {
    "book": "18",
    "hymn": "4",
    "verse": "41",
    "text_sa": "sám indhate ámartyaṃ havyavā́haṃ ghr̥tapríyam | sá veda níhitān nidhī́n pitr̥̄́n parāváto gatā́n ||41||"
  },
  {
    "book": "18",
    "hymn": "4",
    "verse": "42",
    "text_sa": "yáṃ te mantháṃ yám odananáṃ yán māṃsáṃ nipr̥ṇā́mi te | té te santu svadhā́vanto mádhumanto ghr̥taścútaḥ ||42||"
  },
  {
    "book": "18",
    "hymn": "4",
    "verse": "43",
    "text_sa": "yā́s te dhānā́ anukirā́mi tilámiśrāḥ svadhā́vatīḥ | tā́s te santūdbhvī́ḥ prabhvī́s tā́s te yamó rā́jā́nu manyatām ||43||"
  },
  {
    "book": "18",
    "hymn": "4",
    "verse": "44",
    "text_sa": "idáṃ pū́rvam áparaṃ niyā́naṃ yénā te pū́rve pitáraḥ páretāḥ | purogavā́ yé abhisā́co asya té tvā vahanti sukŕ̥tām u lokám ||44||"
  },
  {
    "book": "18",
    "hymn": "4",
    "verse": "45",
    "text_sa": "sárasvatīṃ devayánto havante sárasvatīm adhvaré tāyámāne | sárasvatīṃ sukŕ̥to havante sárasvatī dāśúṣe vā́ryaṃ dāt ||45||"
  },
  {
    "book": "18",
    "hymn": "4",
    "verse": "46",
    "text_sa": "sárasvatīṃ pitáro havante dakṣiṇā́ yajñám abhinákṣamāṇāḥ | āsádyāsmín barhíṣi mādayadhvam anamīvā́ íṣa ā́ dhehy asmé ||46||"
  },
  {
    "book": "18",
    "hymn": "4",
    "verse": "47",
    "text_sa": "sárasvati yā́ saráthaṃ yayā́thoktháiḥ svadhā́bhir devi pitŕ̥bhir mádantī | sahasrārghám iḍó átra bhāgáṃ rāyás póṣaṃ yájamānāya dhehi ||47||"
  },
  {
    "book": "18",
    "hymn": "4",
    "verse": "48",
    "text_sa": "pr̥thivī́ṃ tvā pr̥thivyā́m ā́ veśayāmi devó no dhātā́ prá tirāty ā́yuḥ | párāparaitā vasuvíd vo astv ádhā mr̥tā́ḥ pitŕ̥ṣu sáṃ bhavantu ||48||"
  },
  {
    "book": "18",
    "hymn": "4",
    "verse": "49",
    "text_sa": "ā́ prá cyavethām ápa tán mr̥jethāṃ yád vām abhibhā́ átrocúḥ | asmā́d étam aghnyáu tád váśīyo dātúḥ pitŕ̥ṣv ihábhojanau máma ||49||"
  },
  {
    "book": "18",
    "hymn": "4",
    "verse": "50",
    "text_sa": "éyám agan dákṣiṇā bhadrató nā anéna dattā́ sudúghā vayodhā́ḥ | yáuvane jīvā́n upapr̥ñcatī́ jarā́ pitŕ̥bhya upasaṃpárāṇayād imā́n ||50|| {24}"
  },
  {
    "book": "18",
    "hymn": "4",
    "verse": "51",
    "text_sa": "idáṃ pitŕ̥bhyaḥ prá bharāmi barhír jīváṃ devébhya úttaraṃ str̥ṇāmi | tád ā́ roha puruṣa médhyo bhávan práti tvā jānantu pitáraḥ páretam ||51||"
  },
  {
    "book": "18",
    "hymn": "4",
    "verse": "52",
    "text_sa": "édáṃ barhír asado médhyo 'bhūḥ práti tvā jānantu pitáraḥ páretam | yathāparú tanvàṃ sáṃ bharasva gātrāṇi te bráhmaṇā kalpayāmi ||52||"
  },
  {
    "book": "18",
    "hymn": "4",
    "verse": "53",
    "text_sa": "parṇó rā́jāpidhā́naṃ carūṇā́m ūrjó bálaṃ sáha ójo na ā́gan | ā́yur jīvébhyo vídadhad dīrghāyutvā́ya śatáśāradāya ||53||"
  },
  {
    "book": "18",
    "hymn": "4",
    "verse": "54",
    "text_sa": "ūrjó bhāgó yá imáṃ jajā́nā́śmā́nnānām ā́dhipatyaṃ jagā́ma | tám arcata viśvámitrā havírbhiḥ sá no yamáḥ prataráṃ jīváse dhāt ||54||"
  },
  {
    "book": "18",
    "hymn": "4",
    "verse": "55",
    "text_sa": "yáthā yamā́ya harmyám ávapan páñca mānavā́ḥ | evā́ vapāmi harmyáṃ yáthā me bhū́rayó 'sata ||55||"
  },
  {
    "book": "18",
    "hymn": "4",
    "verse": "56",
    "text_sa": "idáṃ híraṇyaṃ bibhr̥hi yát te pitā́bibhaḥ purā́ | svargáṃ yatáḥ pitúr hástaṃ nír mr̥ḍḍhi dákṣiṇam ||56||"
  },
  {
    "book": "18",
    "hymn": "4",
    "verse": "57",
    "text_sa": "yé ca jīvā́ yé ca mr̥tā́ yé jātā́ yé ca yajñíyāḥ | tébhyo ghr̥tásya kulyáitu mádhudhārā vyundatī́ ||57||"
  },
  {
    "book": "18",
    "hymn": "4",
    "verse": "58",
    "text_sa": "vŕ̥ṣā matīnā́ṃ pavate vicakṣaṇáḥ sū́ro áhnāṃ pratárītoṣásāṃ diváḥ | prāṇáḥ síndhūnāṃ kaláśām̐ acikradad índrasya hā́rdim āviśán manīṣáyā ||58||"
  },
  {
    "book": "18",
    "hymn": "4",
    "verse": "59",
    "text_sa": "tveṣás te dhūmá ūrṇotu diví ṣáṃ chukrá ā́tataḥ | sū́ro ná hí dyutā́ tvaṃ kr̥pā́ pāvaka rócase ||59||"
  },
  {
    "book": "18",
    "hymn": "4",
    "verse": "60",
    "text_sa": "prá vā́ etī́ndur índrasya níṣkr̥tiṃ sákhā sákhyur ná prá mināti saṃgiráḥ | márya iva yóṣāḥ sám arṣase sómaḥ kaláśe śatáyāmanā pathā́ ||60|| {25}"
  },
  {
    "book": "18",
    "hymn": "4",
    "verse": "61",
    "text_sa": "ákṣann ámīmadanta hy áva priyā́m̐ adhūṣata | ástoṣata svábhānavo víprā yáviṣṭhā īmahe ||61||"
  },
  {
    "book": "18",
    "hymn": "4",
    "verse": "62",
    "text_sa": "ā́ yāta pitaraḥ somyā́so gambhīráiḥ pathíbhiḥ pitr̥yā́ṇaiḥ | ā́yur asmábhyaṃ dádhataḥ prajā́ṃ ca rāyáś ca póṣair abhí naḥ sacadhvam ||62||"
  },
  {
    "book": "18",
    "hymn": "4",
    "verse": "63",
    "text_sa": "párā yāta pitaraḥ somyā́so gambhīráiḥ pathíbhiḥ pūryā́ṇaiḥ | ádhā māsi púnar ā́ yāta no gr̥hā́n havír áttuṃ suprajásaḥ suvī́rāḥ ||63||"
  },
  {
    "book": "18",
    "hymn": "4",
    "verse": "64",
    "text_sa": "yád vo agnír ájahād ékam áṅgaṃ pitr̥lokáṃ gamáyaṃ jātávedāḥ | tád va etát púnar ā́ pyāyayāmi sāṅgā́ḥ svargé pitáro mādayadhvam ||64||"
  },
  {
    "book": "18",
    "hymn": "4",
    "verse": "65",
    "text_sa": "ábhūd dūtáḥ práhito jātávedāḥ sāyáṃ nyáhna upavándyo nŕ̥bhiḥ | prā́dāḥ pitŕ̥bhyaḥ svadháyā té akṣann addhí tváṃ deva práyatā havī́ṃṣi ||65||"
  },
  {
    "book": "18",
    "hymn": "4",
    "verse": "66",
    "text_sa": "ásau hā́ ihá te mánaḥ kákutsalam iva jāmáyaḥ | abhy ènaṃ bhūma ūrṇuhi ||66||"
  },
  {
    "book": "18",
    "hymn": "4",
    "verse": "67",
    "text_sa": "śúmbhantāṃ lokā́ḥ pitr̥ṣádanāḥ pitr̥ṣádane tvā loká ā́ sādayāmi ||67||"
  },
  {
    "book": "18",
    "hymn": "4",
    "verse": "68",
    "text_sa": "yé asmā́kaṃ pitáras téṣāṃ barhír asi ||68||"
  },
  {
    "book": "18",
    "hymn": "4",
    "verse": "69",
    "text_sa": "úd uttamáṃ varuṇa pā́śam asmád ávādhamáṃ śrathāya | ádhā vayám āditya vraté távā́nāgaso áditaye syāma ||69||"
  },
  {
    "book": "18",
    "hymn": "4",
    "verse": "70",
    "text_sa": "prā́smát pā́śān varuṇa muñca sárvān yáiḥ samāmé badhyáte yáir vyāmé | ádhā jīvema śarádaṃ śatāni tváyā rājan gupitā́ rákṣamāṇāḥ ||70|| {26}"
  },
  {
    "book": "18",
    "hymn": "4",
    "verse": "71",
    "text_sa": "agnáye kavyavā́hanāya svadhā́ námaḥ ||71||"
  },
  {
    "book": "18",
    "hymn": "4",
    "verse": "72",
    "text_sa": "sómāya pitr̥máte svadhā́ námaḥ ||72||"
  },
  {
    "book": "18",
    "hymn": "4",
    "verse": "73",
    "text_sa": "pitŕ̥bhyaḥ sómavadbhyaḥ svadhā́ námaḥ ||73||"
  },
  {
    "book": "18",
    "hymn": "4",
    "verse": "74",
    "text_sa": "yamā́ya pitr̥máte svadhā́ námaḥ ||74||"
  },
  {
    "book": "18",
    "hymn": "4",
    "verse": "75",
    "text_sa": "etát te pratatāmaha svadhā́ yé ca tvā́m ánu ||75||"
  },
  {
    "book": "18",
    "hymn": "4",
    "verse": "76",
    "text_sa": "etát te tatāmaha svadhā́ yé ca tvā́m ánu ||76||"
  },
  {
    "book": "18",
    "hymn": "4",
    "verse": "77",
    "text_sa": "etát te tata svadhā́ ||77||"
  },
  {
    "book": "18",
    "hymn": "4",
    "verse": "78",
    "text_sa": "svadhā́ pitŕ̥bhyaḥ pr̥thiviṣádbhyaḥ ||78||"
  },
  {
    "book": "18",
    "hymn": "4",
    "verse": "79",
    "text_sa": "svadhā pitŕ̥bhyo antarikṣasádbhyaḥ ||79||"
  },
  {
    "book": "18",
    "hymn": "4",
    "verse": "80",
    "text_sa": "svadhā́ pitŕ̥bhyo diviṣádbhyaḥ ||80|| {27}"
  },
  {
    "book": "18",
    "hymn": "4",
    "verse": "81",
    "text_sa": "námo vaḥ pitara ūrjé námo vaḥ pitaro rásāya ||81||"
  },
  {
    "book": "18",
    "hymn": "4",
    "verse": "82",
    "text_sa": "námo vaḥ pitaro bhā́māya námo vaḥ pitaro manyáve ||82||"
  },
  {
    "book": "18",
    "hymn": "4",
    "verse": "83",
    "text_sa": "námo vaḥ pitaro yád ghoráṃ tásmai námo vaḥ pitaro yát krūráṃ tásmai ||83||"
  },
  {
    "book": "18",
    "hymn": "4",
    "verse": "84",
    "text_sa": "námo vaḥ pitaro yác chiváṃ tásmai námo vaḥ pitaro yát syonáṃ tásmai ||84||"
  },
  {
    "book": "18",
    "hymn": "4",
    "verse": "85",
    "text_sa": "námo vaḥ pitaraḥ svadhā́ vaḥ pitaraḥ ||85||"
  },
  {
    "book": "18",
    "hymn": "4",
    "verse": "86",
    "text_sa": "yé 'tra pitáraḥ pitáro yé 'tra yūyáṃ sthá yuṣmā́ṃs té 'nu yūyáṃ téṣāṃ śréṣṭhā bhūyāstha ||86||"
  },
  {
    "book": "18",
    "hymn": "4",
    "verse": "87",
    "text_sa": "yá ihá pitáro jīvā́ ihá vayáṃ smaḥ | asmā́m̐s té 'nu vayáṃ téṣāṃ śréṣṭhā bhūyāsma ||87||"
  },
  {
    "book": "18",
    "hymn": "4",
    "verse": "88",
    "text_sa": "ā́ tvāgna idhīmahi dyumántaṃ devājáram | yád gha sā́ te pánīyasī samíd dīdáyati dyávi | íṣaṃ stotŕ̥bhya ā́ bhara ||88||"
  },
  {
    "book": "18",
    "hymn": "4",
    "verse": "89",
    "text_sa": "candrámā apsv àntár ā́ suparṇó dhāvate diví | ná vo hiraṇyanemayaḥ padáṃ vindanti vidyuto vittáṃ me asyá rodasī ||89|| {28}"
  },
  {
    "book": "19",
    "hymn": "1",
    "verse": "1",
    "text_sa": "sáṃsaṃ sravantu nadyàḥ sáṃ vā́tāḥ sáṃ patatríṇaḥ | yajñám imáṃ vardhayatā giraḥ saṃsrāvyèṇa havíṣā juhomi ||1||"
  },
  {
    "book": "19",
    "hymn": "1",
    "verse": "2",
    "text_sa": "imáṃ homā yajñám avatemáṃ saṃsrāvaṇā utá yajñám imáṃ vardhayatā giraḥ saṃsrāvyèṇa havíṣā juhomi ||2||"
  },
  {
    "book": "19",
    "hymn": "1",
    "verse": "3",
    "text_sa": "rūpáṃrūpaṃ váyovayaḥ saṃrábhyainaṃ pári ṣvaje | yajñám imáṃ cátasraḥ pradíśo vardhayantu saṃsrāvyèṇa havíṣā juhomi ||3||"
  },
  {
    "book": "19",
    "hymn": "2",
    "verse": "1",
    "text_sa": "śáṃ ta ā́po haimavatī́ḥ śám u te santūtsyā̀ḥ | śáṃ te saniṣyadā́ ā́paḥ śám u te santu varṣyā̀ḥ ||1||"
  },
  {
    "book": "19",
    "hymn": "2",
    "verse": "2",
    "text_sa": "śáṃ ta ā́po dhanvanyā̀ḥ śáṃ te santv anūpyā̀ḥ | śáṃ te khanitrímā ā́paḥ śáṃ yā́ḥ kumbhébhir ā́bhr̥tāḥ ||2||"
  },
  {
    "book": "19",
    "hymn": "2",
    "verse": "3",
    "text_sa": "anabhráyaḥ khánamānā víprā gambhīré apásaḥ | bhiṣágbhyo bhiṣáktarā ā́po áchā vadāmasi ||3||"
  },
  {
    "book": "19",
    "hymn": "2",
    "verse": "4",
    "text_sa": "apā́m áha divyā́nām apā́ṃ srotasyā̀nām | apā́m áha praṇéjané 'śvā bhavatha vājínaḥ ||4||"
  },
  {
    "book": "19",
    "hymn": "2",
    "verse": "5",
    "text_sa": "tā́ apáḥ śivā́ apó 'yakṣmaṃkáraṇīr apáḥ | yáthaivá tr̥pyate máyas tā́s ta ā́ datta bhesajī́ḥ ||5||"
  },
  {
    "book": "19",
    "hymn": "3",
    "verse": "1",
    "text_sa": "divás pr̥thivyā́ḥ páry antárikṣād vánaspátibhyo ádhy óṣadhībhyaḥ | yátrayatra víbhr̥to jātávedās táta stutó juṣámāṇo na éhi ||1||"
  },
  {
    "book": "19",
    "hymn": "3",
    "verse": "2",
    "text_sa": "yás te apsú mahimā́ yó váneṣu yá óṣadhīṣu paśúṣv apsv àntáḥ | ágne sárvās tanvàḥ sáṃ rabhasva tā́bhir na éhi draviṇodā́ ájasraḥ ||2||"
  },
  {
    "book": "19",
    "hymn": "3",
    "verse": "3",
    "text_sa": "yás te devéṣu mahimā́ svargó yā́ te tanúḥ pitŕ̥ṣv āvivéśa | púṣṭir yā́ te manuṣyèṣu paprathé 'gne táyā rayím asmā́su dhehi ||3||"
  },
  {
    "book": "19",
    "hymn": "3",
    "verse": "4",
    "text_sa": "śrútkarṇāya kaváye védyāya vácobhir vākáir úpa yāmi rātím | yáto bhayám ábhayaṃ tán no astv áva devā́nāṃ yaja héḍo agne ||4||"
  },
  {
    "book": "19",
    "hymn": "4",
    "verse": "1",
    "text_sa": "yā́m ā́hutiṃ prathamā́m átharvā yā́ jātā́ yā́ havyám ákr̥ṇoj jātávedāḥ | tā́ṃ ta etā́ṃ prathamó johavīmi tā́bhiṣ ṭuptó vahatu havyám agnír agnáye svā́ha ||1||"
  },
  {
    "book": "19",
    "hymn": "4",
    "verse": "2",
    "text_sa": "ā́kūtiṃ devī́ṃ subhágāṃ puró dadhe cittásya mātā́ suhávā no astu | yā́m āśā́m émi kévalī sā́ me astu vidéyam enāṃ mánasi práviṣṭām ||2||"
  },
  {
    "book": "19",
    "hymn": "4",
    "verse": "3",
    "text_sa": "ā́kūtyā no br̥haspata ā́kūtyā na úpā́ gahi | átho bhágasya no dhehy átho naḥ suhávo bhava ||3||"
  },
  {
    "book": "19",
    "hymn": "4",
    "verse": "4",
    "text_sa": "bŕ̥haspátir ma ā́kūtim āṅgirasáḥ práti jānātu vā́cam etā́m | yásya devā́ devátāḥ saṃbabhūvúḥ sá supráṇītāḥ kā́mo ánv etv asmā́n ||4||"
  },
  {
    "book": "19",
    "hymn": "5",
    "verse": "1",
    "text_sa": "índro rā́jā jágataś carṣaṇīnā́m ádhi kṣami víṣurūpaṃ yád asti | táto dadāti dāśúṣe vásūni códad rā́dha úpastutaś cid arvā́k ||1||"
  },
  {
    "book": "19",
    "hymn": "6",
    "verse": "1",
    "text_sa": "sahásrabāhuḥ púruṣaḥ sahasrākṣáḥ sahásrapāt | sá bhū́miṃ viśváto vr̥tvā́ty átiṣṭhad daśāṅgulám ||1||"
  },
  {
    "book": "19",
    "hymn": "6",
    "verse": "2",
    "text_sa": "tribhíḥ padbhír dyā́m arohat pā́d asyehā́bhavat púnaḥ | táthā vy àkrāmad víṣvaṅ aśanānaśané ánu ||2||"
  },
  {
    "book": "19",
    "hymn": "6",
    "verse": "3",
    "text_sa": "tā́vanto asya mahimā́nas táto jyā́yāṃś ca pū́ruṣaḥ | pā́do 'sya víśvā bhūtā́ni tripā́d asyāmŕ̥taṃ diví ||3||"
  },
  {
    "book": "19",
    "hymn": "6",
    "verse": "4",
    "text_sa": "púruṣa evédáṃ sárvaṃ yád bhūtáṃ yác ca bhāvyàm | utā́mr̥tatvásyeśvaró yád anyénā́bhavat sahá ||4||"
  },
  {
    "book": "19",
    "hymn": "6",
    "verse": "5",
    "text_sa": "yát púruṣaṃ vy ádadhuḥ katidhā́ vy àkalpayan | múkhaṃ kím asya kím bāhū́ kím ūrū́ pā́dā ucyate ||5||"
  },
  {
    "book": "19",
    "hymn": "6",
    "verse": "6",
    "text_sa": "brāhmaṇó 'sya múkham āsīd bāhū́ rājanyò 'bhavat | mádhyaṃ tád asya yád váiśyaḥ padbhyā́ṃ śūdró ajāyata ||6||"
  },
  {
    "book": "19",
    "hymn": "6",
    "verse": "7",
    "text_sa": "candrámā mánaso jātáś cákṣoḥ sū́ryo ajāyata | múkhād índraś cāgníś ca prāṇā́d vāyúr ajāyata ||7||"
  },
  {
    "book": "19",
    "hymn": "6",
    "verse": "8",
    "text_sa": "nā́bhyā āsīd antárikṣaṃ śīrṣṇó dyáuḥ sám avartata | padbhyā́ṃ bhū́mir díśaḥ śrótrāt táthā lokā́m̐ akalpayan ||8||"
  },
  {
    "book": "19",
    "hymn": "6",
    "verse": "9",
    "text_sa": "virā́ḍ ágre sám abhavad virā́jo ádhi pū́ruṣaḥ | sá jātó áty aricyata paścā́d bhū́mim átho puráḥ ||9||"
  },
  {
    "book": "19",
    "hymn": "6",
    "verse": "10",
    "text_sa": "yát púruṣeṇa havíṣā devā́ yajñám átanvata | vasantó asyāsīd ā́jyaṃ grīṣmá idhmáḥ śarád dhavíḥ ||10||"
  },
  {
    "book": "19",
    "hymn": "6",
    "verse": "11",
    "text_sa": "táṃ yajñáṃ prāvŕ̥ṣā práukṣan púruṣaṃ jātám agraśáḥ | téna devā́ ayajanta sādhyā́ vásavaś ca yé ||11||"
  },
  {
    "book": "19",
    "hymn": "6",
    "verse": "12",
    "text_sa": "tásmād áśvā ajāyanta yé ca ké cobhayā́dataḥ | gā́vo ha jajñire tásmāt tásmāj jātā́ ajāváyaḥ ||12||"
  },
  {
    "book": "19",
    "hymn": "6",
    "verse": "13",
    "text_sa": "tásmād yajñā́t sarvahúta ŕ̥caḥ sā́māni jajñire | chándo ha jajñire tásmād yájus tásmād ajāyata ||13||"
  },
  {
    "book": "19",
    "hymn": "6",
    "verse": "14",
    "text_sa": "tásmād yajñā́t sarvahútaḥ sáṃbhr̥taṃ pr̥ṣadājyám | paśū́ṃs tā́ṃś cakre vāyavyā̀n āraṇyā́ grāmyā́ś ca yé ||14||"
  },
  {
    "book": "19",
    "hymn": "6",
    "verse": "15",
    "text_sa": "saptā́syāsan paridháyas tríḥ saptá samídhaḥ kr̥tā́ḥ | devā́ yád yajñáṃ tanvānā́ ábadhnan púruṣaṃ paśúm ||15||"
  },
  {
    "book": "19",
    "hymn": "6",
    "verse": "16",
    "text_sa": "mūrdhnó devásya br̥ható aṃśávaḥ saptá saptatī́ḥ | rā́jñaḥ sómasyājāyanta jātásya púruṣād ádhi ||16||"
  },
  {
    "book": "19",
    "hymn": "7",
    "verse": "1",
    "text_sa": "citrā́ṇi sākáṃ diví rocanā́ni sarīsr̥pā́ṇi bhúvane javā́ni | turmíśaṃ sumatím ichámāno áhāni gīrbhíḥ saparyāmi nā́kam ||1||"
  },
  {
    "book": "19",
    "hymn": "7",
    "verse": "2",
    "text_sa": "suhávam agne kŕ̥ttikā róhiṇī cā́stu bhadráṃ mr̥gáśiraḥ śám ārdrā́ | púnarvasū sūnŕ̥tā cā́ru púṣyo bhānúr āśleṣā́ áyanaṃ maghā́ me ||2||"
  },
  {
    "book": "19",
    "hymn": "7",
    "verse": "3",
    "text_sa": "púṇyaṃ pū́rvā phálgunyau cā́tra hástaś citrā́ śivā́ svātí sukhó me astu | rā́dhe viśā́khe suhávānurādhā́ jyéṣṭhā sunákṣatram áriṣṭa mū́lam ||3||"
  },
  {
    "book": "19",
    "hymn": "7",
    "verse": "4",
    "text_sa": "ánnaṃ pū́rvā rāsatāṃ me aṣādhā́ ū́rjaṃ devy úttarā ā́ vahantu | abhijín me rāsatāṃ púṇyam evá śrávaṇaḥ śráviṣṭhāḥ kurvatāṃ supuṣṭím ||4||"
  },
  {
    "book": "19",
    "hymn": "7",
    "verse": "5",
    "text_sa": "ā́ me mahác chatábhiṣag várīya ā́ me dvayā́ próṣṭhapadā suśárma | ā́ revátī cāśvayújau bhágaṃ ma ā́ me rayíṃ bháraṇya ā́ vahantu ||5||"
  },
  {
    "book": "19",
    "hymn": "8",
    "verse": "1",
    "text_sa": "yā́ni nákṣatrāṇi divy àntárikṣe apsú bhū́mau yā́ni nágeṣu dikṣú | prakalpáyaṃś candrámā yā́ny éti sárvāṇi mámaitā́ni śivā́ni santu ||1||"
  },
  {
    "book": "19",
    "hymn": "8",
    "verse": "2",
    "text_sa": "aṣṭāviṃśā́ni śivā́ni śagmā́ni sahá yógaṃ bhajantu me | yógaṃ prá padye kṣémaṃ ca kṣémaṃ prá padye yógaṃ ca námo 'horātrā́bhyām astu ||2||"
  },
  {
    "book": "19",
    "hymn": "8",
    "verse": "3",
    "text_sa": "svástitaṃ me suprātáḥ susāyáṃ sudiváṃ sumr̥gáṃ suśakunáṃ me astu | suhávam agne svasty àmartyáṃ gatvā́ púnar ā́yābhinándan ||3||"
  },
  {
    "book": "19",
    "hymn": "8",
    "verse": "4",
    "text_sa": "anuhaváṃ parihaváṃ parivādáṃ parikṣavám | sárvair me riktakumbhā́n párā tā́nt sávitaḥ suva ||4||"
  },
  {
    "book": "19",
    "hymn": "8",
    "verse": "5",
    "text_sa": "ápapāpáṃ parikṣaváṃ púṇyaṃ bhakṣīmáhi kṣávam | śivā́ te pāpa nā́sikāṃ púṇyagaś cābhí mehatām ||5||"
  },
  {
    "book": "19",
    "hymn": "8",
    "verse": "6",
    "text_sa": "imā́ yā́ brahmaṇas pate víṣucīr vā́ta ī́rate | sadhrī́cīr indra tā́ḥ kr̥tvā́ máhyaṃ śivátamās kr̥dhi ||6||"
  },
  {
    "book": "19",
    "hymn": "8",
    "verse": "7",
    "text_sa": "svastí no astv ábhayaṃ no astu námo 'horatrā́bhyām astu ||7||"
  },
  {
    "book": "19",
    "hymn": "9",
    "verse": "1",
    "text_sa": "śāntā́ dyáuḥ śāntā́ pr̥thivī́ śāntám idám urv àntárikṣam | śāntā́ udanvátīr ā́paḥ śāntā́ naḥ santv óṣadhīḥ ||1||"
  },
  {
    "book": "19",
    "hymn": "9",
    "verse": "2",
    "text_sa": "śāntā́ni pūrvarūpā́ṇi śāntáṃ no astu kr̥tākr̥tám | śāntáṃ bhūtáṃ ca bhávyaṃ ca sárvam evá śám astu naḥ ||2||"
  },
  {
    "book": "19",
    "hymn": "9",
    "verse": "3",
    "text_sa": "iyáṃ yā́ parameṣṭhínī vā́g devī́ bráhmasaṃśitā | yáyaivá sasr̥jé ghoráṃ táyaivá śā́ntir astu naḥ ||3||"
  },
  {
    "book": "19",
    "hymn": "9",
    "verse": "4",
    "text_sa": "idáṃ yát parameṣṭhínaṃ máno vāṃ bráhmasaṃśitam | yénaivá sasr̥jé ghoráṃ ténaivá śā́ntir astu naḥ ||4||"
  },
  {
    "book": "19",
    "hymn": "9",
    "verse": "5",
    "text_sa": "imā́ni yā́ni páñcendriyā́ni mánaḥṣaṣṭhāni me hr̥dí bráhmaṇā sáṃśitāni | yáir evá sasr̥jé ghoráṃ táir evá śā́ntir astu naḥ ||5||"
  },
  {
    "book": "19",
    "hymn": "9",
    "verse": "6",
    "text_sa": "śáṃ no mitráḥ śáṃ váruṇaḥ śáṃ víṣṇuḥ śáṃ prajā́patiḥ | śáṃ na índro bŕ̥haspátiḥ śáṃ no bhavatv aryamā́ ||6||"
  },
  {
    "book": "19",
    "hymn": "9",
    "verse": "7",
    "text_sa": "śáṃ no mitráḥ śáṃ váruṇaḥ śáṃ vivásvāṃ chám ántakaḥ | utpā́tāḥ pā́rthivāntárikṣāḥ śáṃ no divícarā gráhāḥ ||7||"
  },
  {
    "book": "19",
    "hymn": "9",
    "verse": "8",
    "text_sa": "śáṃ no bhū́mir vepyamānā́ śám ulkā́ nírhataṃ ca yát | śáṃ gā́vo lóhitakṣīrāḥ śáṃ bhū́mir áva tīryatī́ḥ ||8||"
  },
  {
    "book": "19",
    "hymn": "9",
    "verse": "9",
    "text_sa": "nákṣatram ulkā́bhíhataṃ śám astu naḥ śáṃ no 'bhicārā́ḥ śám u santu kr̥tyā́ḥ | śáṃ no níkhātā valgā́ḥ śám ulkā́ deśopasargā́ḥ śám u no bhavantu ||9||"
  },
  {
    "book": "19",
    "hymn": "9",
    "verse": "10",
    "text_sa": "śáṃ no gráhāś cāndramasā́ḥ śám ādityáś ca rāhuṇā́ | śáṃ no mr̥tyúr dhūmáketuḥ śáṃ rudrā́s tigmátejasaḥ ||10||"
  },
  {
    "book": "19",
    "hymn": "9",
    "verse": "11",
    "text_sa": "śáṃ rudrā́ḥ śáṃ vásavaḥ śám ādityā́ḥ śám agnáyaḥ | śáṃ no maharṣáyo devā́ḥ śáṃ devā́ḥ śáṃ bŕ̥haspátiḥ ||11||"
  },
  {
    "book": "19",
    "hymn": "9",
    "verse": "12",
    "text_sa": "bráhma prajā́patir dhātā́ lokā́ védāḥ saptar̥ṣáyo 'gnáyaḥ | táir me kr̥táṃ svastyáyanam índro me śárma yachatu brahmā́ me śárma yachatu | víśve me devā́ḥ śárma yachantu sárve me devā́ḥ śárma yachantu ||12||"
  },
  {
    "book": "19",
    "hymn": "9",
    "verse": "13",
    "text_sa": "yā́ni kā́ni cic chāntā́ni loké saptar̥ṣáyo vidúḥ | sárvāṇi śáṃ bhavantu me śáṃ me astv ábhayaṃ me astu ||13||"
  },
  {
    "book": "19",
    "hymn": "9",
    "verse": "14",
    "text_sa": "pr̥thivī́ śā́ntir antárikṣaṃ śā́ntir dyáuḥ śā́ntir ā́paḥ śā́ntir óṣadhayaḥ śā́ntir vánaspátayaḥ śā́ntir víśve me devā́ḥ śā́ntiḥ sárve me devāḥ śā́ntiḥ śā́ntiḥ śā́ntiḥ śā́ntibhiḥ | yád ihá ghoráṃ yád ihá krūráṃ yád ihá pāpáṃ tác chāntáṃ tác chiváṃ sárvam evá śám astu naḥ ||14||"
  },
  {
    "book": "19",
    "hymn": "10",
    "verse": "1",
    "text_sa": "śáṃ na indrāgnī́ bhavatām ávobhiḥ śáṃ na indrāváruṇā rātáhavyā | śám indrāsómā suvitā́ya śáṃ yóḥ śáṃ na índrāpūṣáṇā vā́jasātau ||1||"
  },
  {
    "book": "19",
    "hymn": "10",
    "verse": "2",
    "text_sa": "śáṃ no bhágaḥ śám u naḥ śáṃso astu śáṃ naḥ púraṃdhiḥ śám u santu rā́yaḥ | śáṃ naḥ satyásya suyámasya śáṃsaḥ śáṃ no aryamā́ purujātó astu ||2||"
  },
  {
    "book": "19",
    "hymn": "10",
    "verse": "3",
    "text_sa": "śáṃ no dhātā́ śám u dhartā́ no astu śáṃ na urūcī́ bhavatu svadhā́bhiḥ | śáṃ ródasī br̥hatī́ śáṃ no ádriḥ śáṃ no devā́nāṃ suhávāni santu ||3||"
  },
  {
    "book": "19",
    "hymn": "10",
    "verse": "4",
    "text_sa": "śáṃ no agnír jyótiranīko astu śáṃ no mitrā́váruṇāv aśvínā śám | śáṃ naḥ sukŕ̥tāṃ sukr̥tā́ni santu śáṃ na iṣiró abhí vātu vā́taḥ ||4||"
  },
  {
    "book": "19",
    "hymn": "10",
    "verse": "5",
    "text_sa": "śáṃ no dyā́vāpr̥thivī́ pūrváhūtau śám antárikṣaṃ dr̥śáye no astu | śáṃ na óṣadhīr vaníno bhavantu śáṃ no rájasas pátir astu jiṣṇúḥ ||5||"
  },
  {
    "book": "19",
    "hymn": "10",
    "verse": "6",
    "text_sa": "śáṃ na índro vásubhir devó astu śám ādityébhir váruṇaḥ suśáṃsaḥ | śáṃ no rudró rudrébhir jálāṣaḥ śáṃ nas tváṣṭā gnā́bhir ihá śr̥ṇotu ||6||"
  },
  {
    "book": "19",
    "hymn": "10",
    "verse": "7",
    "text_sa": "śáṃ naḥ sómo bhavatu bráhma śáṃ naḥ śáṃ no grā́vāṇaḥ śám u santu yajñā́ḥ | śáṃ naḥ svárūnāṃ mitáyo bhavantu śáṃ naḥ prasvàḥ śám v astu védiḥ ||7||"
  },
  {
    "book": "19",
    "hymn": "10",
    "verse": "8",
    "text_sa": "śáṃ naḥ sū́rya urucákṣā úd etu śáṃ no bhavantu pradíśaś cátasraḥ | śáṃ naḥ párvatā dhruváyo bhavantu śáṃ naḥ síndhavaḥ śám u santv ā́paḥ ||8||"
  },
  {
    "book": "19",
    "hymn": "10",
    "verse": "9",
    "text_sa": "śáṃ no áditir bhavatu vratébhiḥ śáṃ no bhavantu marútaḥ svarkā́ḥ | śáṃ no víṣṇuḥ śám u pūṣā́ no astu śáṃ no bhavítraṃ śám v astu vāyúḥ ||9||"
  },
  {
    "book": "19",
    "hymn": "10",
    "verse": "10",
    "text_sa": "śáṃ no deváḥ savitā́ trā́yamāṇaḥ śáṃ no bhavantūṣáso vibhātī́ḥ | śáṃ naḥ parjányo bhavatu prajā́bhyaḥ śáṃ naḥ kṣétrasya pátir astu śaṃbhúḥ ||10||"
  },
  {
    "book": "19",
    "hymn": "11",
    "verse": "1",
    "text_sa": "śáṃ naḥ satyásya pátayo bhavantu śáṃ no árvantaḥ śám u santu gā́vaḥ | śáṃ na r̥bhávaḥ sukŕ̥taḥ suhástāḥ śáṃ no bhavatu pitáro háveṣu ||1||"
  },
  {
    "book": "19",
    "hymn": "11",
    "verse": "2",
    "text_sa": "śáṃ no devā́ viśvádevā bhavantu śáṃ sárasvatī sahá dhībhír astu | śám abhiṣā́caḥ śám u rātiṣā́caḥ śáṃ no divyā́ḥ pā́rthivāḥ śáṃ no ápyāḥ ||2||"
  },
  {
    "book": "19",
    "hymn": "11",
    "verse": "3",
    "text_sa": "śáṃ no ajá ékapād devó astu śám áhir budhnyàḥ śáṃ samudráḥ | śáṃ no apā́ṃ nápāt perúr astu śáṃ naḥ pŕ̥ṣṇir bhavatu devágopā ||3||"
  },
  {
    "book": "19",
    "hymn": "11",
    "verse": "4",
    "text_sa": "ādityā́ rudrā́ vásavo juṣantām idáṃ bráhma kriyámāṇaṃ návīyaḥ | sr̥ṇvántu no divyā́ḥ pā́rthivāso gójātā utá yé yajñíyāsaḥ ||4||"
  },
  {
    "book": "19",
    "hymn": "11",
    "verse": "5",
    "text_sa": "yé devā́nām r̥tvíjo yajñíyāso mánor yájatrā amŕ̥tā r̥tajñā́ḥ | té no rāsantām urugāyám adyá yūyáṃ pāta svastíbhiḥ sádā naḥ ||5||"
  },
  {
    "book": "19",
    "hymn": "11",
    "verse": "6",
    "text_sa": "tád astu mitrāvaruṇā tád agne śáṃ yór asmábhyam idám astu śastám | aśīmáhi gādhám utá pratiṣṭhā́ṃ námo divé br̥haté sā́danāya ||6||"
  },
  {
    "book": "19",
    "hymn": "12",
    "verse": "1",
    "text_sa": "uṣā́ ápa svásus támaḥ sáṃ vartayati vartaníṃ sujātátā | ayā́ vā́jaṃ deváhitaṃ sanema mádema śatáhimāḥ suvī́rāḥ ||1||"
  },
  {
    "book": "19",
    "hymn": "13",
    "verse": "1",
    "text_sa": "índrasya bāhū́ sthávirau vŕ̥ṣāṇau citrā́ imā́ vr̥ṣabháu pārayiṣṇū́ | táu yokṣe prathamó yóga ā́gate yā́bhyāṃ jitám ásurāṇāṃ svàr yát ||1||"
  },
  {
    "book": "19",
    "hymn": "13",
    "verse": "2",
    "text_sa": "āśúḥ śíśāno vr̥ṣabhó ná bhīmó ghanāghanáḥ kṣóbhaṇaś carṣaṇīnā́m | saṃkrándano 'nimiṣá ekavīráḥ śatáṃ sénā ajayat sākám índraḥ ||2||"
  },
  {
    "book": "19",
    "hymn": "13",
    "verse": "3",
    "text_sa": "saṃkrándanenānimiṣéṇa jiṣṇúnāyodhyéna duścyavanéna dhr̥ṣṇúnā | tád índreṇa jayata tát sahadhvaṃ yúdho nara íṣuhastena vŕ̥ṣṇā ||3||"
  },
  {
    "book": "19",
    "hymn": "13",
    "verse": "4",
    "text_sa": "sá íṣuhastaiḥ sá niṣaṅgíbhir vaśī́ sáṃsraṣṭā sá yúdha índro gaṇéna | saṃsr̥ṣṭajít somapā́ bāhuśardhy ùgrádhanvā prátihitābhir ástā ||4||"
  },
  {
    "book": "19",
    "hymn": "13",
    "verse": "5",
    "text_sa": "balavijñāyáḥ stháviraḥ právīraḥ sáhasvān vājī́ sáhamāna ugráḥ | abhívīro abhíṣatvā sahojíj jáitram indra rátham ā́ tiṣṭha govídam ||5||"
  },
  {
    "book": "19",
    "hymn": "13",
    "verse": "6",
    "text_sa": "imáṃ vīrám ánu harṣadhvam ugrám índraṃ sakhāyo ánu sáṃ rabhadhvam | grāmajítaṃ gojítaṃ vájrabāhuṃ jáyantam ájma pramr̥ṇántam ójasā ||6||"
  },
  {
    "book": "19",
    "hymn": "13",
    "verse": "7",
    "text_sa": "abhí gotrā́ṇi sáhasā gā́hamāno 'dāyá ugráḥ śatámanyur índraḥ | duścyavanáḥ pr̥tanāṣā́ḍ ayodhyò 'smā́kaṃ sénā avatu prá yutsú ||7||"
  },
  {
    "book": "19",
    "hymn": "13",
    "verse": "8",
    "text_sa": "bŕ̥haspate pári dīyā ráthena rakṣohā́mítrām̐ apabā́dhamānaḥ | prabhañjáṃ chátrūn pramr̥ṇánn amítrān asmā́kam edhy avitā́ tanū́nām ||8||"
  },
  {
    "book": "19",
    "hymn": "13",
    "verse": "9",
    "text_sa": "índra eṣāṃ netā́ bŕ̥haspátir dákṣiṇā yajñáḥ purá etu sómaḥ | devasenā́nām abhibhañjatīnā́ṃ jáyantīnāṃ marúto yantu mádhye ||9||"
  },
  {
    "book": "19",
    "hymn": "13",
    "verse": "10",
    "text_sa": "índrasya vŕ̥ṣṇo váruṇasya rā́jña ādityā́nāṃ marútāṃ śárdha ugrám | mahā́manasāṃ bhuvanacyavā́nāṃ ghóṣo devā́nāṃ jáyatām úd asthāt ||10||"
  },
  {
    "book": "19",
    "hymn": "13",
    "verse": "11",
    "text_sa": "asmā́kam índraḥ sámr̥teṣu dhvajéṣv asmā́kaṃ yā́ íṣavas tā́ jayantu | asmā́kaṃ vīrā́ úttare bhavantv asmā́n devāso 'vatā háveṣu ||11||"
  },
  {
    "book": "19",
    "hymn": "14",
    "verse": "1",
    "text_sa": "idám ucchréyo 'vasā́nam ā́gāṃ śivé me dyā́vāpr̥thivī́ abhūtām | asapatnā́ḥ pradíśo me bhavantu ná vái tvā dviṣmo ábhayaṃ no astu ||1||"
  },
  {
    "book": "19",
    "hymn": "15",
    "verse": "1",
    "text_sa": "yáta indra bháyāmahe táto no ábhayaṃ kr̥dhi | mághavaṃ chagdhí táva tváṃ na ūtíbhir ví dvíṣo ví mŕ̥dho jahi ||1||"
  },
  {
    "book": "19",
    "hymn": "15",
    "verse": "2",
    "text_sa": "índraṃ vayám anūrādháṃ havāmahé 'nu rādhyāsma dvipádā cátuṣpadā | mā́ naḥ sénā áraruṣīr úpa gur víṣūcir indra druhó ví nāśaya ||2||"
  },
  {
    "book": "19",
    "hymn": "15",
    "verse": "3",
    "text_sa": "índras trātótá vr̥trahā́ parasphā́no váreṇyaḥ | sá rakṣitā́ caramatáḥ sá madhyatáḥ sá paścā́t sá purástān no astu ||3||"
  },
  {
    "book": "19",
    "hymn": "15",
    "verse": "4",
    "text_sa": "urúṃ no lokám ánu neṣi vidvā́nt svàr yáj jyótir ábhayaṃ svastí | ugrā́ ta indra sthávirasya bāhū́ úpa kṣayema śaraṇā́ br̥hántā ||4||"
  },
  {
    "book": "19",
    "hymn": "15",
    "verse": "5",
    "text_sa": "ábhayaṃ naḥ karaty antárikṣam ábhayaṃ dyā́vāpr̥thivī́ ubhé imé | ábhayaṃ paścā́d ábhayaṃ purástād uttarā́d adharā́d ábhayaṃ no astu ||5||"
  },
  {
    "book": "19",
    "hymn": "15",
    "verse": "6",
    "text_sa": "ábhayaṃ mitrā́d ábhayam amítrād ábhayaṃ jñātā́d ábhayaṃ puró yáḥ | ábhayaṃ náktam ábhayaṃ divā naḥ sárvā ā́śā máma mitráṃ bhavantu ||6||"
  },
  {
    "book": "19",
    "hymn": "16",
    "verse": "1",
    "text_sa": "asapatnáṃ purástāt paścā́n no ábhayaṃ kr̥tam | savitā́ mā dakṣiṇatá uttarā́n mā śacīpátiḥ ||1||"
  },
  {
    "book": "19",
    "hymn": "16",
    "verse": "2",
    "text_sa": "divó mādityā́ rakṣatu bhū́myā rakṣantv agnáyaḥ | indrāgnī́ rakṣatāṃ mā purástād aśvínāv abhítaḥ śárma yachatām | tiraścī́n aghnyā́ rakṣatu jātávedā bhūtakŕ̥to me sarvátaḥ santu várma ||2||"
  },
  {
    "book": "19",
    "hymn": "17",
    "verse": "1",
    "text_sa": "agnír mā pātu vásubhiḥ purástāt tásmin krame tásmiṃ chraye tā́ṃ púraṃ práimi | sá mā rakṣatu sá mā gopāyatu tásmā ātmā́naṃ pári dade svā́hā ||1||"
  },
  {
    "book": "19",
    "hymn": "17",
    "verse": "2",
    "text_sa": "vāyúr māntárikṣeṇaitásyā diśáḥ pātu tásmin krame tásmiṃ chraye tā́ṃ púraṃ práimi | sá mā rakṣatu sá mā gopāyatu tásmā ātmā́naṃ pári dade svā́hā ||2||"
  },
  {
    "book": "19",
    "hymn": "17",
    "verse": "3",
    "text_sa": "sómo mā rudráir dákṣiṇāyā diśáḥ pātu tásmin krame tásmiṃ chraye tā́ṃ púraṃ práimi | sá mā rakṣatu sá mā gopāyatu tásmā ātmā́naṃ pári dade svā́hā ||3||"
  },
  {
    "book": "19",
    "hymn": "17",
    "verse": "4",
    "text_sa": "váruṇo mādityáir etásyā diśáḥ pātu tásmin krame tásmiṃ chraye tā́ṃ púraṃ práimi | sá mā rakṣatu sá mā gopāyatu tásmā ātmā́nam pári dade svā́hā ||4||"
  },
  {
    "book": "19",
    "hymn": "17",
    "verse": "5",
    "text_sa": "sū́ryo mā dyā́vāpr̥thivī́bhyāṃ pratī́cyā diśáḥ pātu tásmin krame tásmiṃ chraye tā́ṃ púraṃ práimi | sá mā rakṣatu sá mā gopāyatu tásmā ātmā́naṃ pári dade svā́hā ||5||"
  },
  {
    "book": "19",
    "hymn": "17",
    "verse": "6",
    "text_sa": "ā́po máuṣadhīmatīr etásyā diśáḥ pāntu tā́su krame tā́su śraye tā́ṃ púraṃ práimi | tā́ mā rakṣantu tā́ mā gopāyantu tā́bhya ātmā́naṃ pári dade svā́hā ||6||"
  },
  {
    "book": "19",
    "hymn": "17",
    "verse": "7",
    "text_sa": "viśvákarmā mā saptar̥ṣíbhir údīcyā diśáḥ pātu tásmin krame tásmiṃ chraye tā́ṃ púraṃ práimi | sá mā rakṣatu sá mā gopāyatu tásmā ātmā́naṃ pári dade svā́hā ||7||"
  },
  {
    "book": "19",
    "hymn": "17",
    "verse": "8",
    "text_sa": "índro mā marútvān etásyā diśáḥ pātu tásmin krame tásmiṃ chraye tā́ṃ púraṃ praimi | sá mā rakṣatu sá mā gopāyatu tásmā ātmā́naṃ pári dade svā́hā ||8||"
  },
  {
    "book": "19",
    "hymn": "17",
    "verse": "9",
    "text_sa": "prajā́patir mā prajánanavānt sahá pratiṣṭháyā dhruvā́yā diśáḥ pātu tásmin krame tásmiṃ chraye tā́ṃ púraṃ práimi | sá mā rakṣatu sá mā gopāyatu tásmā ātmā́naṃ pári dade svā́hā ||9||"
  },
  {
    "book": "19",
    "hymn": "17",
    "verse": "10",
    "text_sa": "bŕ̥haspátir mā víśvair deváir ūrdhvā́yā diśáḥ pātu tásmin krame tásmiṃ chraye tā́ṃ púraṃ práimi | sá mā rakṣatu sá mā gopāyatu tásmā ātmā́naṃ pári dade svā́hā ||10||"
  },
  {
    "book": "19",
    "hymn": "18",
    "verse": "1",
    "text_sa": "agníṃ té vásuvantam r̥chantu | yé māghāyávaḥ prā́cyā diśó 'bhidā́sān ||1||"
  },
  {
    "book": "19",
    "hymn": "18",
    "verse": "2",
    "text_sa": "vāyúṃ tè 'ntárikṣavantam r̥chantu | yé māghāyáva etásyā diśó 'bhidā́sān ||2||"
  },
  {
    "book": "19",
    "hymn": "18",
    "verse": "3",
    "text_sa": "sómaṃ té rudrávantam r̥chantu | yé māghāyávo dákṣiṇāyā diśó 'bhidā́sān ||3||"
  },
  {
    "book": "19",
    "hymn": "18",
    "verse": "4",
    "text_sa": "váruṇaṃ tá ādityávantam r̥chantu | yé māghāyáva etásyā diśó 'bhidā́sān ||4||"
  },
  {
    "book": "19",
    "hymn": "18",
    "verse": "5",
    "text_sa": "sū́ryaṃ té dyā́vāpr̥thivī́vantam r̥chantu | yé māghāyáva pratī́cyā diśó 'bhidā́sān ||5||"
  },
  {
    "book": "19",
    "hymn": "18",
    "verse": "6",
    "text_sa": "apás tá óṣadhīmatīr r̥chantu | yé māghāyáva etásyā diśó 'bhidā́sān ||6||"
  },
  {
    "book": "19",
    "hymn": "18",
    "verse": "7",
    "text_sa": "viśvákarmāṇaṃ té saptar̥ṣívantam r̥chantu | yé māghāyáva údīcyā diśó 'bhidā́sān ||7||"
  },
  {
    "book": "19",
    "hymn": "18",
    "verse": "8",
    "text_sa": "índraṃ té marútvantam r̥chantu | yé māghāyáva etásyā diśó 'bhidā́sān ||8||"
  },
  {
    "book": "19",
    "hymn": "18",
    "verse": "9",
    "text_sa": "prajā́patiṃ té prajánanavantam r̥chantu | yé māghāyávo dhruvā́yā diśó 'bhidā́sān ||9||"
  },
  {
    "book": "19",
    "hymn": "18",
    "verse": "10",
    "text_sa": "bŕ̥haspátiṃ té viśvádevavantam r̥chantu | yé māghāyáva ūrdhvā́yā diśó 'bhidā́sān ||10||"
  },
  {
    "book": "19",
    "hymn": "19",
    "verse": "1",
    "text_sa": "mitráḥ pr̥thivyód akrāmat tā́ṃ púraṃ prá ṇayāmi vaḥ | tā́m ā́ viśata tā́ṃ prá viśata sā́ vaḥ śárma ca várma ca yachatu ||1||"
  },
  {
    "book": "19",
    "hymn": "19",
    "verse": "2",
    "text_sa": "vāyúr antárikṣeṇód akrāmat tā́ṃ púraṃ prá ṇayāmi vaḥ | tā́m ā́ viśata tā́ṃ prá viśata sā́ vaḥ śárma ca várma ca yachatu ||2||"
  },
  {
    "book": "19",
    "hymn": "19",
    "verse": "3",
    "text_sa": "sū́ryo divód akrāmat tā́ṃ púraṃ prá ṇayāmi vaḥ | tā́m ā́ viśata tā́ṃ prá viśata sā́ vaḥ śárma ca várma ca yachatu ||3||"
  },
  {
    "book": "19",
    "hymn": "19",
    "verse": "4",
    "text_sa": "candrámā nákṣatrair úd akrāmat tā́ṃ púraṃ prá ṇayāmi vaḥ | tā́m ā́ viśata tā́ṃ prá viśata sā́ vaḥ śárma ca várma ca yachatu ||4||"
  },
  {
    "book": "19",
    "hymn": "19",
    "verse": "5",
    "text_sa": "sóma óṣadhībhir úd akrāmat tā́ṃ púraṃ prá ṇayāmi vaḥ | tā́m ā́ viśata tā́ṃ prá viśata sā́ vaḥ śárma ca várma ca yachatu ||5||"
  },
  {
    "book": "19",
    "hymn": "19",
    "verse": "6",
    "text_sa": "yajñó dákṣiṇābhir úd akrāmat tā́ṃ púraṃ prá ṇayāmi vaḥ | tā́m ā́ viśata tā́ṃ prá viśata sā́ vaḥ śárma ca várma ca yachatu ||6||"
  },
  {
    "book": "19",
    "hymn": "19",
    "verse": "7",
    "text_sa": "samudró nadī́bhir úd akrāmat tā́ṃ púraṃ prá ṇayāmi vaḥ | tā́m ā́ viśata tā́ṃ prá viśata sā́ vaḥ śárma ca várma ca yachatu ||7||"
  },
  {
    "book": "19",
    "hymn": "19",
    "verse": "8",
    "text_sa": "bráhma brahmacāríbhir úd akrāmat tā́ṃ púraṃ prá ṇayāmi vaḥ | tā́m ā́ viśata tā́ṃ prá viśata sā́ vaḥ śárma ca várma ca yachatu ||8||"
  },
  {
    "book": "19",
    "hymn": "19",
    "verse": "9",
    "text_sa": "índro vīryèṇód akrāmat tā́ṃ púraṃ prá ṇayāmi vaḥ | tā́m ā́ viśata tā́ṃ prá viśata sā́ vaḥ śárma ca várma ca yachatu ||9||"
  },
  {
    "book": "19",
    "hymn": "19",
    "verse": "10",
    "text_sa": "devā́ amŕ̥tenód akrāmaṃs tā́ṃ púraṃ prá ṇayāmi vaḥ | tā́m ā́ viśata tā́ṃ prá viśata sā́ vaḥ śárma ca várma ca yachatu ||10||"
  },
  {
    "book": "19",
    "hymn": "19",
    "verse": "11",
    "text_sa": "prajā́patiḥ prajā́bhir úd akrāmat tā́ṃ púraṃ prá ṇayāmi vaḥ | tā́m ā́ viśata tā́ṃ prá viśata sā́ vaḥ śárma ca várma ca yachatu ||11||"
  },
  {
    "book": "19",
    "hymn": "20",
    "verse": "1",
    "text_sa": "ápa nyádhuḥ páuruṣeyaṃ vadháṃ yám indrāgnī́ dhātā́ savitā́ bŕ̥haspátiḥ | sómo rājā váruṇo aśvínā yamáḥ pūṣā́smā́n pári pātu mr̥tyóḥ ||1||"
  },
  {
    "book": "19",
    "hymn": "20",
    "verse": "2",
    "text_sa": "yā́ni cakā́ra bhúvanasya yás pátiḥ prajā́patir mātaríśvā prajā́bhyaḥ | pradíśo yā́ni vasaté díśaś ca tā́ni me vármāṇi bahulā́ni santu ||2||"
  },
  {
    "book": "19",
    "hymn": "20",
    "verse": "3",
    "text_sa": "yát té tanū́ṣv ánahyanta devā́ dyúrājayo dehínaḥ | índro yác cakré várma tád asmā́n pātu viśvátaḥ ||3||"
  },
  {
    "book": "19",
    "hymn": "20",
    "verse": "4",
    "text_sa": "várma me dyā́vāpr̥thivī́ vármā́har várma sū́ryaḥ | várma me víśve devā́ḥ kran mā́ mā prā́pat pratīcikā́ ||4||"
  },
  {
    "book": "19",
    "hymn": "21",
    "verse": "1",
    "text_sa": "gāyatry ùṣṇíg anuṣṭúb br̥hatī́ paṅktís triṣṭúb jágatyai ||1||"
  },
  {
    "book": "19",
    "hymn": "22",
    "verse": "1",
    "text_sa": "āṅgirasā́nām ādyáiḥ páñcānuvākáiḥ svā́hā ||1||"
  },
  {
    "book": "19",
    "hymn": "22",
    "verse": "2",
    "text_sa": "ṣaṣṭhā́ya svā́hā ||2||"
  },
  {
    "book": "19",
    "hymn": "22",
    "verse": "3",
    "text_sa": "saptamāṣṭamā́bhyāṃ svā́hā ||3||"
  },
  {
    "book": "19",
    "hymn": "22",
    "verse": "4",
    "text_sa": "nīlanakhébhyaḥ svā́hā ||4||"
  },
  {
    "book": "19",
    "hymn": "22",
    "verse": "5",
    "text_sa": "haritébhyaḥ svā́hā ||5||"
  },
  {
    "book": "19",
    "hymn": "22",
    "verse": "6",
    "text_sa": "kṣudrébhyaḥ svā́hā ||6||"
  },
  {
    "book": "19",
    "hymn": "22",
    "verse": "7",
    "text_sa": "paryāyikébhyaḥ svā́hā ||7||"
  },
  {
    "book": "19",
    "hymn": "22",
    "verse": "8",
    "text_sa": "prathamébhyaḥ śaṅkhébhyaḥ svā́hā ||8||"
  },
  {
    "book": "19",
    "hymn": "22",
    "verse": "9",
    "text_sa": "dvitī́yebhyaḥ śaṅkhébhyaḥ svā́hā ||9||"
  },
  {
    "book": "19",
    "hymn": "22",
    "verse": "10",
    "text_sa": "tr̥tī́yebhyaḥ śaṅkhébhyaḥ svā́hā ||10||"
  },
  {
    "book": "19",
    "hymn": "22",
    "verse": "11",
    "text_sa": "upottamébhyaḥ svā́hā ||11||"
  },
  {
    "book": "19",
    "hymn": "22",
    "verse": "12",
    "text_sa": "uttamébhyaḥ svā́hā ||12||"
  },
  {
    "book": "19",
    "hymn": "22",
    "verse": "13",
    "text_sa": "uttarébhyaḥ svā́hā ||13||"
  },
  {
    "book": "19",
    "hymn": "22",
    "verse": "14",
    "text_sa": "r̥ṣíbhyaḥ svā́hā ||14||"
  },
  {
    "book": "19",
    "hymn": "22",
    "verse": "15",
    "text_sa": "śikhíbhyaḥ svā́hā ||15||"
  },
  {
    "book": "19",
    "hymn": "22",
    "verse": "16",
    "text_sa": "gaṇébhyaḥ svā́hā ||16||"
  },
  {
    "book": "19",
    "hymn": "22",
    "verse": "17",
    "text_sa": "mahāgaṇébhyaḥ svā́hā ||17||"
  },
  {
    "book": "19",
    "hymn": "22",
    "verse": "18",
    "text_sa": "sárvebhyó 'ṅgirobhyo vidagaṇébhyaḥ svā́hā ||18||"
  },
  {
    "book": "19",
    "hymn": "22",
    "verse": "19",
    "text_sa": "pr̥thaksahasrā́bhyāṃ svā́hā ||19||"
  },
  {
    "book": "19",
    "hymn": "22",
    "verse": "20",
    "text_sa": "brahmáṇe svā́hā ||20||"
  },
  {
    "book": "19",
    "hymn": "22",
    "verse": "21",
    "text_sa": "bráhmajyeṣṭhā sámbhr̥tā viryā̀ṇi bráhmā́gre jyéṣṭhaṃ dívam ā́ tatāna | bhūtā́nāṃ brahmā́ prathamótá jajñe ténārhati bráhmaṇā spárdhituṃ káḥ ||21||"
  },
  {
    "book": "19",
    "hymn": "23",
    "verse": "1",
    "text_sa": "ātharvaṇā́nāṃ caturr̥cébhyaḥ svā́hā ||1||"
  },
  {
    "book": "19",
    "hymn": "23",
    "verse": "2",
    "text_sa": "pañcarcébhyaḥ svā́hā ||2||"
  },
  {
    "book": "19",
    "hymn": "23",
    "verse": "3",
    "text_sa": "ṣaḷr̥cébhyaḥ svā́hā ||3||"
  },
  {
    "book": "19",
    "hymn": "23",
    "verse": "4",
    "text_sa": "saptarcébhyaḥ svā́hā ||4||"
  },
  {
    "book": "19",
    "hymn": "23",
    "verse": "5",
    "text_sa": "aṣṭarcébhyaḥ svā́hā ||5||"
  },
  {
    "book": "19",
    "hymn": "23",
    "verse": "6",
    "text_sa": "navarcébhyaḥ svā́hā ||6||"
  },
  {
    "book": "19",
    "hymn": "23",
    "verse": "7",
    "text_sa": "daśarcébhyaḥ svā́hā ||7||"
  },
  {
    "book": "19",
    "hymn": "23",
    "verse": "8",
    "text_sa": "ekādaśarcébhyaḥ svā́hā ||8||"
  },
  {
    "book": "19",
    "hymn": "23",
    "verse": "9",
    "text_sa": "dvādaśarcébhyaḥ svā́hā ||9||"
  },
  {
    "book": "19",
    "hymn": "23",
    "verse": "10",
    "text_sa": "trayodaśarcébhyaḥ svā́hā ||10||"
  },
  {
    "book": "19",
    "hymn": "23",
    "verse": "11",
    "text_sa": "caturdaśarcébhyaḥ svā́hā ||11||"
  },
  {
    "book": "19",
    "hymn": "23",
    "verse": "12",
    "text_sa": "pañcadaśarcébhyaḥ svā́hā ||12||"
  },
  {
    "book": "19",
    "hymn": "23",
    "verse": "13",
    "text_sa": "ṣoḍaśarcébhyaḥ svā́hā ||13||"
  },
  {
    "book": "19",
    "hymn": "23",
    "verse": "14",
    "text_sa": "saptadaśarcébhyaḥ svā́hā ||14||"
  },
  {
    "book": "19",
    "hymn": "23",
    "verse": "15",
    "text_sa": "aṣṭādaśarcébhyaḥ svā́hā ||15||"
  },
  {
    "book": "19",
    "hymn": "23",
    "verse": "16",
    "text_sa": "ekonaviṃśatíḥ svā́hā ||16||"
  },
  {
    "book": "19",
    "hymn": "23",
    "verse": "17",
    "text_sa": "viṃśatíḥ svā́hā ||17||"
  },
  {
    "book": "19",
    "hymn": "23",
    "verse": "18",
    "text_sa": "mahatkāṇḍā́ya svā́hā ||18||"
  },
  {
    "book": "19",
    "hymn": "23",
    "verse": "19",
    "text_sa": "tr̥cébhyaḥ svā́hā ||19||"
  },
  {
    "book": "19",
    "hymn": "23",
    "verse": "20",
    "text_sa": "ekarcébhyaḥ svā́hā ||20||"
  },
  {
    "book": "19",
    "hymn": "23",
    "verse": "21",
    "text_sa": "kṣudrébhyaḥ svā́hā ||21||"
  },
  {
    "book": "19",
    "hymn": "23",
    "verse": "22",
    "text_sa": "ekānr̥cébhyaḥ svā́hā ||22||"
  },
  {
    "book": "19",
    "hymn": "23",
    "verse": "23",
    "text_sa": "rohitébhyaḥ svā́hā ||23||"
  },
  {
    "book": "19",
    "hymn": "23",
    "verse": "24",
    "text_sa": "sūryā́bhyāṃ svā́hā ||24||"
  },
  {
    "book": "19",
    "hymn": "23",
    "verse": "25",
    "text_sa": "vrātyā́bhyāṃ svā́hā ||25||"
  },
  {
    "book": "19",
    "hymn": "23",
    "verse": "26",
    "text_sa": "prājāpatyā́bhyāṃ svā́hā ||26||"
  },
  {
    "book": "19",
    "hymn": "23",
    "verse": "27",
    "text_sa": "viṣāsahyái svā́hā ||27||"
  },
  {
    "book": "19",
    "hymn": "23",
    "verse": "28",
    "text_sa": "maṅgalikébhyaḥ svā́hā ||28||"
  },
  {
    "book": "19",
    "hymn": "23",
    "verse": "29",
    "text_sa": "brahmáṇe svā́hā ||29||"
  },
  {
    "book": "19",
    "hymn": "23",
    "verse": "30",
    "text_sa": "bráhmajyeṣṭhā sáṃbhr̥tā vīryā̀ṇi bráhmā́gre jyéṣṭhaṃ dívam ā́ tatāna | bhūtā́nāṃ brahmā́ prathamótá jajñe ténārhati bráhmaṇā spárdhituṃ káḥ ||30||"
  },
  {
    "book": "19",
    "hymn": "24",
    "verse": "1",
    "text_sa": "yéna deváṃ savitā́raṃ pári devā́ ádhārayan | ténemáṃ brahmaṇas pate pári rāṣṭrā́ya dhattana ||1||"
  },
  {
    "book": "19",
    "hymn": "24",
    "verse": "2",
    "text_sa": "párīmám índram ā́yuṣe mahé kṣatrā́ya dhattana | yáthainaṃ jaráse náyāj jyók kṣatré 'dhi jāgarat ||2||"
  },
  {
    "book": "19",
    "hymn": "24",
    "verse": "3",
    "text_sa": "párīmám índram ā́yuṣe mahé śrótrāya dhattana | yáthainaṃ jaráse náyāj jyók śrótré 'dhi jāgarat ||3||"
  },
  {
    "book": "19",
    "hymn": "24",
    "verse": "4",
    "text_sa": "pári dhatta dhattá no várcasemáṃ jarā́mr̥tyuṃ kr̥ṇuta dīrghám ā́yuḥ | bŕ̥haspátiḥ prā́yachad vā́sa etát sómāya rā́jñe páridhātavā́ u ||4||"
  },
  {
    "book": "19",
    "hymn": "24",
    "verse": "5",
    "text_sa": "jarā́ṃ sú gacha pári dhatsva vā́so bhávā gr̥ṣṭīnā́m abhiśastipā́ u | śatáṃ ca jī́va śarádaḥ purūcī́ rāyáś ca póṣam upasáṃvyayasva ||5||"
  },
  {
    "book": "19",
    "hymn": "24",
    "verse": "6",
    "text_sa": "párīdáṃ vā́so adhithāḥ svastáyé 'bhūr vāpīnā́m abhiśastipā́ u | śatáṃ ca jī́va śarádaḥ purūcī́r vásūni cā́rur ví bhajāsi jī́van ||6||"
  },
  {
    "book": "19",
    "hymn": "24",
    "verse": "7",
    "text_sa": "yógeyoge tavástaraṃ vā́jevāje havāmahe | sákhāya índram ūtáye ||7||"
  },
  {
    "book": "19",
    "hymn": "24",
    "verse": "8",
    "text_sa": "híraṇyavarṇo ajáraḥ suvī́ro jarā́mr̥tyuḥ prajáyā sáṃ viśasva | tád agnír āha tád u sóma āha bŕ̥haspátiḥ savitā́ tád índraḥ ||8||"
  },
  {
    "book": "19",
    "hymn": "25",
    "verse": "1",
    "text_sa": "áśrāntasya tvā mánasā yunájmi prathamásya ca | útkūlam udvahó bhavodúhya práti dhāvatāt ||1||"
  },
  {
    "book": "19",
    "hymn": "26",
    "verse": "1",
    "text_sa": "agnéḥ prájātaṃ pári yád dhíraṇyam amŕ̥taṃ dadhré ádhi mártyeṣu | yá enad véda sá íd enam arhati jarā́mr̥tyur bhavati yó bibhárti ||1||"
  },
  {
    "book": "19",
    "hymn": "26",
    "verse": "2",
    "text_sa": "yád dhíraṇyaṃ sū́ryeṇa suvárṇam prajā́vanto mánavaḥ pū́rva īṣiré | tát tvā candráṃ várcasā sáṃ sr̥jaty ā́yuṣmān bhavati yó bibhárti ||2||"
  },
  {
    "book": "19",
    "hymn": "26",
    "verse": "3",
    "text_sa": "ā́yuṣe tvā várcase tváujase ca bálāya ca | yáthā hiraṇyatéjasā vibhā́sāsi jánām̐ ánu ||3||"
  },
  {
    "book": "19",
    "hymn": "26",
    "verse": "4",
    "text_sa": "yád véda rā́jā váruṇo véda devó bŕ̥haspátiḥ | índro yád vr̥trahā́ véda tát ta āyuṣyàṃ bhuvat tát te varcasyàṃ bhuvat ||4||"
  },
  {
    "book": "19",
    "hymn": "27",
    "verse": "1",
    "text_sa": "góbhiṣ ṭvā pātv r̥ṣabhó vŕ̥ṣā tvā pātu vājíbhiḥ | vāyúṣ ṭvā bráhmaṇā pātv índras tvā pātv indriyáiḥ ||1||"
  },
  {
    "book": "19",
    "hymn": "27",
    "verse": "2",
    "text_sa": "sómas tvā pātv óṣadhībhir nákṣatraiḥ pātu sū́ryaḥ | mādbhyás tvā candró vr̥trahā́ vā́taḥ prāṇéna rakṣatu ||2||"
  },
  {
    "book": "19",
    "hymn": "27",
    "verse": "3",
    "text_sa": "tisró dívas tisráḥ pr̥thivī́s trī́ṇy antárikṣāṇi catúraḥ samudrā́n | trivŕ̥taṃ stómaṃ trivŕ̥ta ā́pa āhus tā́s tvā rakṣantu trivŕ̥tā trivŕ̥dbhiḥ ||3||"
  },
  {
    "book": "19",
    "hymn": "27",
    "verse": "4",
    "text_sa": "trī́n nā́kāṃs trī́n samudrā́ṃs trī́n bradhnā́ṃs trī́n vaiṣṭapā́n | trī́n mātaríśvanas trī́nt sū́ryān goptr̥̄́n kalpayāmi te ||4||"
  },
  {
    "book": "19",
    "hymn": "27",
    "verse": "5",
    "text_sa": "ghr̥téna tvā sám ukṣāmy ágne ā́jyena vardháyan | agnéś candrásya sū́ryasya mā́ prāṇáṃ māyíno dabhan ||5||"
  },
  {
    "book": "19",
    "hymn": "27",
    "verse": "6",
    "text_sa": "mā́ vaḥ prāṇáṃ mā́ vo 'pānáṃ mā́ háro māyíno dabhan | bhrā́janto viśvávedaso devā́ dáivyena dhāvata ||6||"
  },
  {
    "book": "19",
    "hymn": "27",
    "verse": "7",
    "text_sa": "prāṇénāgníṃ sáṃ sr̥jati vā́taḥ prāṇéna sáṃhitaḥ | prāṇéna viśvátomukhaṃ sū́ryaṃ devā́ ajanayan ||7||"
  },
  {
    "book": "19",
    "hymn": "27",
    "verse": "8",
    "text_sa": "ā́yuṣāyuḥkŕ̥tāṃ jīvā́yuṣmān jīva mā́ mr̥thāḥ | prāṇénātmanvátām jīva mā mr̥tyór úd agā váśam ||8||"
  },
  {
    "book": "19",
    "hymn": "27",
    "verse": "9",
    "text_sa": "devā́nāṃ níhitaṃ nidhíṃ yám índro 'nvávindat pathíbhir devayā́naiḥ | ā́po híraṇyaṃ jugupus trivŕ̥dbhis tā́s tvā rakṣantu trivŕ̥tā trivŕ̥dbhiḥ ||9||"
  },
  {
    "book": "19",
    "hymn": "27",
    "verse": "10",
    "text_sa": "tráyastriṃśad devátās trī́ṇi ca vīryā̀ṇi priyāyámāṇā jugupur apsv àntáḥ | asmíṃś candré ádhi yád dhíraṇyaṃ ténāyáṃ kr̥ṇavad vīryā̀ṇi ||10||"
  },
  {
    "book": "19",
    "hymn": "27",
    "verse": "11",
    "text_sa": "yé devā divy ékādaśa sthá te devāso havír idáṃ juṣadhvam ||11||"
  },
  {
    "book": "19",
    "hymn": "27",
    "verse": "12",
    "text_sa": "yé devā antárikṣa ékādaśa sthá te devāso havír idáṃ juṣadhvam ||12||"
  },
  {
    "book": "19",
    "hymn": "27",
    "verse": "13",
    "text_sa": "yé devā pr̥thivyā́m ékādaśa sthá te devāso havír idáṃ juṣadhvam ||13||"
  },
  {
    "book": "19",
    "hymn": "27",
    "verse": "14",
    "text_sa": "asapatnáṃ purástāt paścā́n no ábhayaṃ kr̥tam | savitā́ mā dakṣiṇatá uttarā́n mā śacīpátiḥ ||14||"
  },
  {
    "book": "19",
    "hymn": "27",
    "verse": "15",
    "text_sa": "divó mādityā́ rakṣantu bhū́myā rakṣantv agnáyaḥ | indrāgnī́ rakṣatāṃ mā purástād aśvínāv abhítaḥ śárma yachatām | tiraścī́n aghnyā́ rakṣatu jātávedā bhūtakŕ̥to me sarvátaḥ santu várma ||15||"
  },
  {
    "book": "19",
    "hymn": "28",
    "verse": "1",
    "text_sa": "imáṃ badhnāmi te maṇíṃ dīrghāyutvā́ya téjase | darbháṃ sapatnadámbhanaṃ dviṣatás tápanaṃ hr̥dáḥ ||1||"
  },
  {
    "book": "19",
    "hymn": "28",
    "verse": "2",
    "text_sa": "dviṣatás tāpáyan hr̥dáḥ śátrūṇāṃ tāpáyan mánaḥ | durhā́rdaḥ sárvāṃs tváṃ darbha gharmá ivābhī́nt saṃtāpáyan ||2||"
  },
  {
    "book": "19",
    "hymn": "28",
    "verse": "3",
    "text_sa": "gharmá ivābhitápan darbha dviṣató nitápan maṇe | hr̥dáḥ sapátnānāṃ bhinddhī́ndra iva virujáṃ balám ||3||"
  },
  {
    "book": "19",
    "hymn": "28",
    "verse": "4",
    "text_sa": "bhinddhí darbha sapátnānāṃ hŕ̥dayaṃ dviṣatā́ṃ maṇe | udyán tvácam iva bhū́myāḥ śíra eṣā́ṃ ví pātaya ||4||"
  },
  {
    "book": "19",
    "hymn": "28",
    "verse": "5",
    "text_sa": "bhinddhí darbha sapátnān me bhinddhí me pr̥tanāyatáḥ | bhinddhí me sárvān durhā́rdo bhinddhí me dviṣató maṇe ||5||"
  },
  {
    "book": "19",
    "hymn": "28",
    "verse": "6",
    "text_sa": "chinddhí darbha sapátnān me chinddhí me pr̥tanāyatáḥ | chinddhí me sárvān durhā́rdo chinddhí me dviṣató maṇe ||6||"
  },
  {
    "book": "19",
    "hymn": "28",
    "verse": "7",
    "text_sa": "vr̥ścá darbha sapátnān me vr̥ścá me pr̥tanāyatáḥ | vr̥ścá me sárvān durhā́rdo vr̥ścá me dviṣató maṇe ||7||"
  },
  {
    "book": "19",
    "hymn": "28",
    "verse": "8",
    "text_sa": "kr̥ntá darbha sapátnān me kr̥ntá me pr̥tanāyatáḥ | kr̥ntá me sárvān durhā́rdo kr̥ntá me dviṣató maṇe ||8||"
  },
  {
    "book": "19",
    "hymn": "28",
    "verse": "9",
    "text_sa": "piṃśá darbha sapátnān me piṃśá me pr̥tanāyatáḥ | piṃśá me sárvān durhā́rdo piṃśá me dviṣató maṇe ||9||"
  },
  {
    "book": "19",
    "hymn": "28",
    "verse": "10",
    "text_sa": "vídhya darbha sapátnān me vídhya me pr̥tanāyatáḥ | vídhya me sárvān durhā́rdo vídhya me dviṣató maṇe ||10||"
  },
  {
    "book": "19",
    "hymn": "29",
    "verse": "1",
    "text_sa": "níkṣa darbha sapátnān me níkṣa me pr̥tanāyatáḥ | níkṣa me sárvān durhā́rdo níkṣa me dviṣató maṇe ||1||"
  },
  {
    "book": "19",
    "hymn": "29",
    "verse": "2",
    "text_sa": "tr̥nddhí darbha sapátnān me tr̥nddhí me pr̥tanāyatáḥ | tr̥nddhí me sárvān durhā́rdo tr̥nddhí me dviṣató maṇe ||2||"
  },
  {
    "book": "19",
    "hymn": "29",
    "verse": "3",
    "text_sa": "runddhí darbha sapátnān me runddhí me pr̥tanāyatáḥ | runddhí me sárvān durhā́rdo runddhí me dviṣató maṇe ||3||"
  },
  {
    "book": "19",
    "hymn": "29",
    "verse": "4",
    "text_sa": "mr̥ṇá darbha sapátnān me mr̥ṇá me pr̥tanāyatáḥ | mr̥ṇá me sárvān durhā́rdo mr̥ṇá me dviṣató maṇe ||4||"
  },
  {
    "book": "19",
    "hymn": "29",
    "verse": "5",
    "text_sa": "mántha darbha sapátnān me mántha me pr̥tanāyatáḥ | mántha me sárvān durhā́rdo mántha me dviṣató maṇe ||5||"
  },
  {
    "book": "19",
    "hymn": "29",
    "verse": "6",
    "text_sa": "piṇḍḍhí darbha sapátnān me piṇḍḍhí me pr̥tanāyatáḥ | piṇḍḍhí me sárvān durhā́rdo piṇḍḍhí me dviṣató maṇe ||6||"
  },
  {
    "book": "19",
    "hymn": "29",
    "verse": "7",
    "text_sa": "óṣa darbha sapátnān me óṣa me pr̥tanāyatáḥ | óṣa me sárvān durhā́rdo óṣa me dviṣató maṇe ||7||"
  },
  {
    "book": "19",
    "hymn": "29",
    "verse": "8",
    "text_sa": "dáha darbha sapátnān me dáha me pr̥tanāyatáḥ | dáha me sárvān durhā́rdo dáha me dviṣató maṇe ||8||"
  },
  {
    "book": "19",
    "hymn": "29",
    "verse": "9",
    "text_sa": "jahí darbha sapátnān me jahí me pr̥tanāyatáḥ | jahí me sárvān durhā́rdo jahí me dviṣató maṇe ||9||"
  },
  {
    "book": "19",
    "hymn": "30",
    "verse": "1",
    "text_sa": "yát te darbha jarā́mr̥tyu śatáṃ vármasu várma te | ténemáṃ varmíṇaṃ kr̥tvā́ sapátnāṃ jahí vīryàiḥ ||1||"
  },
  {
    "book": "19",
    "hymn": "30",
    "verse": "2",
    "text_sa": "śatáṃ te darbha vármāṇi sahásraṃ vīryā̀ṇi te | tám asmái víśve tvā́ṃ devā jaráse bhártavā́ aduḥ ||2||"
  },
  {
    "book": "19",
    "hymn": "30",
    "verse": "3",
    "text_sa": "tvā́m āhur devavárma tvā́ṃ darbha bráhmaṇas pátim | tvā́m índrasyāhur várma tváṃ rāṣṭrā́ṇi rakṣasi ||3||"
  },
  {
    "book": "19",
    "hymn": "30",
    "verse": "4",
    "text_sa": "sapatnakṣáyaṇaṃ darbha dviṣatás tápanaṃ hr̥dáḥ | maṇíṃ kṣatrásya várdhanaṃ tanūpā́naṃ kr̥ṇomi te ||4||"
  },
  {
    "book": "19",
    "hymn": "30",
    "verse": "5",
    "text_sa": "yát samudró abhyákrandat parjányo vidyútā sahá | táto hiranyáyo bindús táto darbhó ajāyata ||5||"
  },
  {
    "book": "19",
    "hymn": "31",
    "verse": "1",
    "text_sa": "áudumbareṇa maṇínā púṣṭikāmāya vedhásā | paśūṇā́ṃ sárveṣāṃ sphātíṃ goṣṭhé me savitā́ karat ||1||"
  },
  {
    "book": "19",
    "hymn": "31",
    "verse": "2",
    "text_sa": "yó no agnír gā́rhapatyaḥ paśūnā́m adhipā́ ásat | áudumbaro vŕ̥ṣā maṇíḥ sáṃ mā sr̥jatu puṣṭyā́ ||2||"
  },
  {
    "book": "19",
    "hymn": "31",
    "verse": "3",
    "text_sa": "karīṣíṇīṃ phálavatīṃ svadhā́m írāṃ ca no gr̥hé | áudumbarasya téjasā dhātā́ puṣṭíṃ dadhātu me ||3||"
  },
  {
    "book": "19",
    "hymn": "31",
    "verse": "4",
    "text_sa": "yád dvipā́c ca cátuṣpāc ca yā́ny ánnāni yé rásāḥ | gr̥hṇè 'háṃ tv èṣāṃ bhūmā́naṃ bíbhrad áudumbaraṃ maṇím ||4||"
  },
  {
    "book": "19",
    "hymn": "31",
    "verse": "5",
    "text_sa": "puṣṭíṃ paśūnā́m pári jagrabhāháṃ cátuṣpadāṃ dvipádāṃ yác ca dhānyàm | páyaḥ paśūnā́ṃ rásam óṣadhīnāṃ bŕ̥haspátiḥ savitā́ me ní yachāt ||5||"
  },
  {
    "book": "19",
    "hymn": "31",
    "verse": "6",
    "text_sa": "aháṃ paśūnā́m adhipā́ ásāni máyi puṣṭáṃ puṣṭapátir dadhātu | máhyam áudumbaro maṇír dráviṇāni ní yachatu ||6||"
  },
  {
    "book": "19",
    "hymn": "31",
    "verse": "7",
    "text_sa": "úpa máudumbaro maṇíḥ prajáyā ca dhánena ca | índreṇa jinvitó maṇír ā́ māgant sahá várcasā ||7||"
  },
  {
    "book": "19",
    "hymn": "31",
    "verse": "8",
    "text_sa": "devó maṇíḥ sapatnahā́ dhanasā́ dhánasātaye | paśór ánnasya bhūmā́naṃ gávāṃ sphātíṃ ní yachatu ||8||"
  },
  {
    "book": "19",
    "hymn": "31",
    "verse": "9",
    "text_sa": "yáthā́gre tváṃ vanaspate puṣṭhyā́ sahá jajñiṣé | evā́ dhánasya me sphātím ā́ dadhātu sárasvatī ||9||"
  },
  {
    "book": "19",
    "hymn": "31",
    "verse": "10",
    "text_sa": "ā́ me dhánaṃ sárasvatī páyasphātiṃ ca dhānyàm | sinīvāly úpā́ vahād ayáṃ cáudumbaro maṇíḥ ||10||"
  },
  {
    "book": "19",
    "hymn": "31",
    "verse": "11",
    "text_sa": "tváṃ maṇīṇā́m adhipā́ vŕ̥ṣāsi tváyi puṣṭáṃ puṣṭapátir jajāna | tváyīmé vā́jā dráviṇāni sárváudumbaraḥ sá tvám asmát sahasvārā́d ārā́d árātim ámatiṃ kṣúdhaṃ ca ||11||"
  },
  {
    "book": "19",
    "hymn": "31",
    "verse": "12",
    "text_sa": "grāmaṇī́r asi grāmaṇī́r utthā́ya abhíṣikto 'bhí mā siñca várcasā | téjo 'si téjo máyi dhārayā́dhi rayír asi rayíṃ me dhehi ||12||"
  },
  {
    "book": "19",
    "hymn": "31",
    "verse": "13",
    "text_sa": "puṣṭír asi puṣṭyā́ mā sám aṅgdhi gr̥hamedhī́ gr̥hápatiṃ mā kr̥ṇu | áudumbaraḥ sá tvám asmā́su dhehi rayíṃ ca naḥ sárvavīraṃ ní yacha rāyás póṣāya práti muñce aháṃ tvā́m ||13||"
  },
  {
    "book": "19",
    "hymn": "31",
    "verse": "14",
    "text_sa": "ayám áudumbaro maṇír vīró vīrā́ya badhyate | sá naḥ saníṃ mádhumatīṃ kr̥ṇotu rayíṃ ca naḥ sárvavīram ní yachāt ||14||"
  },
  {
    "book": "19",
    "hymn": "32",
    "verse": "1",
    "text_sa": "śatákāṇḍo duścyavanáḥ sahásraparṇa uttiráḥ | darbhó yá ugrá óṣadhis táṃ te badhnāmy ā́yuṣe ||1||"
  },
  {
    "book": "19",
    "hymn": "32",
    "verse": "2",
    "text_sa": "nā́sya kéśān prá vapanti nórasi tāḍam ā́ ghnate | yásmā achinnaparṇéna darbhéna śárma yáchati ||2||"
  },
  {
    "book": "19",
    "hymn": "32",
    "verse": "3",
    "text_sa": "diví te tū́lam oṣadhe pr̥thivyā́m asi níṣṭhitaḥ | tváyā sahásrakāṇḍenā́yuḥ prá vardhayāmahe ||3||"
  },
  {
    "book": "19",
    "hymn": "32",
    "verse": "4",
    "text_sa": "tisró divó áty atr̥ṇat tisrá imāḥ pr̥thivī́r utá | tváyāháṃ durhā́rdo jihvā́ṃ ní tr̥ṇadmi vácāṃsi ||4||"
  },
  {
    "book": "19",
    "hymn": "32",
    "verse": "5",
    "text_sa": "tvám asi sáhamāno 'hám asmi sáhasvān | ubháu sáhasvantau bhūtvā́ sapátnān sahiṣīvahi ||5||"
  },
  {
    "book": "19",
    "hymn": "32",
    "verse": "6",
    "text_sa": "sáhasva no abhímātiṃ sáhasva pr̥tanāyatáḥ | sáhasva sárvān durhā́rdaḥ suhā́rdo me bahū́n kr̥dhi ||6||"
  },
  {
    "book": "19",
    "hymn": "32",
    "verse": "7",
    "text_sa": "darbhéṇa devájātena diví ṣṭambhéna śáśvad ít | ténāháṃ śáśvato jánām̐ ásanaṃ sánavāni ca ||7||"
  },
  {
    "book": "19",
    "hymn": "32",
    "verse": "8",
    "text_sa": "priyáṃ mā darbha kr̥ṇu brahmarājanyā̀bhyām śūdrā́ya cā́ryāya ca | yásmai ca kāmáyāmahe sárvasmai ca vipáśyate ||8||"
  },
  {
    "book": "19",
    "hymn": "32",
    "verse": "9",
    "text_sa": "yó jā́yamānaḥ pr̥thivī́m ádr̥ṃhad yó ástabhnād antárikṣaṃ dívaṃ ca | yáṃ bibhrataṃ nanú pāpmā́ viveda sá no 'yáṃ darbhó váruṇo divā́ kaḥ ||9||"
  },
  {
    "book": "19",
    "hymn": "32",
    "verse": "10",
    "text_sa": "sapatnahā́ śatákāṇḍaḥ sáhasvān óṣadhīnāṃ prathamáḥ sáṃ babhūva | sá no 'yáṃ darbháḥ pári pātu viśvátas téna sākṣīya pŕ̥tanāḥ pr̥tanyatáḥ ||10||"
  },
  {
    "book": "19",
    "hymn": "33",
    "verse": "1",
    "text_sa": "sahasrārgháḥ śatákāṇḍaḥ páyasvān apā́m agnír vīrúdhāṃ rājasū́yam | sá no 'yáṃ darbháḥ pári pātu viśváto devó maṇír ā́yuṣā sáṃ sr̥jāti naḥ ||1||"
  },
  {
    "book": "19",
    "hymn": "33",
    "verse": "2",
    "text_sa": "ghr̥tā́d úllupto mádhumān páyasvān bhūmidr̥ṃhó 'cyutaś cyāvayiṣṇúḥ | nudánt sapátnān ádharāṃś ca kr̥ṇván dárbhā́ roha mahatā́m indriyéṇa ||2||"
  },
  {
    "book": "19",
    "hymn": "33",
    "verse": "3",
    "text_sa": "tváṃ bhūmim áty eṣy ójasā tváṃ védyāṃ sīdasi cā́rur adhvaré | tvā́ṃ pavítram ŕ̥ṣayo 'bharanta tváṃ punīhi duritā́ny asmát ||3||"
  },
  {
    "book": "19",
    "hymn": "33",
    "verse": "4",
    "text_sa": "tīkṣṇó rā́jā viṣāsahī́ rakṣohā́ viśvácarṣaṇiḥ | ójo devā́nāṃ bálam ugrám etát táṃ te badhnāmi jaráse svastáye ||4||"
  },
  {
    "book": "19",
    "hymn": "33",
    "verse": "5",
    "text_sa": "darbhéṇa tváṃ kr̥ṇavad vīryā̀ṇi darbháṃ bíbhrad ātmánā mā́ vyathiṣṭhāḥ | atiṣṭhā́ya várcasā́dhānyā́nt sū́rya ivā́ bhāhi pradíśaś cátasraḥ ||5||"
  },
  {
    "book": "19",
    "hymn": "34",
    "verse": "1",
    "text_sa": "jāṅgiḍó 'si jaṅgiḍó rákṣitāsi jaṅgidáḥ | dvipā́c cátuṣpād asmā́kaṃ sárvaṃ rakṣatu jaṅgidáḥ ||1||"
  },
  {
    "book": "19",
    "hymn": "34",
    "verse": "2",
    "text_sa": "yā́ gŕ̥tsyas tripañcāśī́ḥ śatáṃ kr̥tyākŕ̥taś ca yé | sárvān vinaktu téjaso 'rasā́ṃ jaṅgidás karat ||2||"
  },
  {
    "book": "19",
    "hymn": "34",
    "verse": "3",
    "text_sa": "arasáṃ kr̥trímaṃ nādám arasāḥ saptá vísrasaḥ | ápetó jaṅgiḍā́matim íṣum ásteva śātaya ||3||"
  },
  {
    "book": "19",
    "hymn": "34",
    "verse": "4",
    "text_sa": "kr̥tyādū́ṣaṇa evā́yám átho arātidū́ṣaṇaḥ | átho sáhasvāñ jaṅgiḍáḥ prá na ā́yumṣi tāriṣat ||4||"
  },
  {
    "book": "19",
    "hymn": "34",
    "verse": "5",
    "text_sa": "sá jaṅgiḍásya mahimā́ pári ṇaḥ pātu viśvátaḥ | víṣkandhaṃ yéna sāsáha sáṃskandham ója ójasā ||5||"
  },
  {
    "book": "19",
    "hymn": "34",
    "verse": "6",
    "text_sa": "tríṣ ṭvā devā́ ajanayan níṣṭhitaṃ bhū́myām ádhi | tám u tvā́ṅgirā íti brāhmaṇā́ḥ pūrvyā́ viduḥ ||6||"
  },
  {
    "book": "19",
    "hymn": "34",
    "verse": "7",
    "text_sa": "ná tvā pū́rvā óṣadhayo ná tvā taranti yā́ návāḥ | víbādha ugró jaṅgiḍáḥ paripā́ṇaḥ sumaṅgálaḥ ||7||"
  },
  {
    "book": "19",
    "hymn": "34",
    "verse": "8",
    "text_sa": "áthopadāna bhagavo jā́ṅgiḍā́mitavīrya | purā́ ta ugrā́ grasata úpéndro vīryàṃ dadau ||8||"
  },
  {
    "book": "19",
    "hymn": "34",
    "verse": "9",
    "text_sa": "ugrá ít te vanaspata índra ojmā́nam ā́ dadhau | ámīvāḥ sárvāś cātáyaṃ jahí rákṣāṃsy oṣadhe ||9||"
  },
  {
    "book": "19",
    "hymn": "34",
    "verse": "10",
    "text_sa": "ā́śarīkaṃ víśarīkaṃ balā́saṃ pr̥ṣṭyāmayám | takmā́naṃ viśváśāradam arasā́ṃ jaṅgiḍás karat ||10||"
  },
  {
    "book": "19",
    "hymn": "35",
    "verse": "1",
    "text_sa": "índrasya nā́ma gr̥hṇánta ŕ̥sayo jaṅgidáṃ daduḥ | devā́ yáṃ cakrúr bheṣajám ágre viṣkandhadū́ṣaṇam ||1||"
  },
  {
    "book": "19",
    "hymn": "35",
    "verse": "2",
    "text_sa": "sá no rakṣatu jaṅgiḍó dhanapāló dháneva | devā́ yáṃ cakrúr brāhmaṇā́ḥ paripā́ṇam arātihám ||2||"
  },
  {
    "book": "19",
    "hymn": "35",
    "verse": "3",
    "text_sa": "durhā́rdaḥ sáṃghoraṃ cákṣuḥ pāpakŕ̥tvānam ā́gamam | tā́ṃs tváṃ sahasracakṣo pratībodhéna nāśaya paripā́ṇo 'si jaṅgiḍáḥ ||3||"
  },
  {
    "book": "19",
    "hymn": "35",
    "verse": "4",
    "text_sa": "pári mā diváḥ pári mā pr̥thivyā́ḥ páry antárikṣāt pári mā vīrúdbhyaḥ | pári mā bhūtā́t pári motá bhávyād diśódiśo jaṅgiḍáḥ pātv asmā́n ||4||"
  },
  {
    "book": "19",
    "hymn": "35",
    "verse": "5",
    "text_sa": "yá r̥ṣṇávo devákr̥tā yá utó vavr̥té 'nyáḥ | sárvāṃ stā́n viśvábheṣajo 'rasā́ṃ jaṅgiḍás karat ||5||"
  },
  {
    "book": "19",
    "hymn": "36",
    "verse": "1",
    "text_sa": "śatávāro anīnaśad yákṣmān rákṣāṃsi téjasā | āróhan várcasā sahá maṇír durṇāmacā́tanaḥ ||1||"
  },
  {
    "book": "19",
    "hymn": "36",
    "verse": "2",
    "text_sa": "śŕ̥ṅgābhyāṃ rákṣo nudate mū́lena yātudhānyàḥ | mádhyena yákṣmaṃ bādhate náinaṃ pāpmā́ti tatrati ||2||"
  },
  {
    "book": "19",
    "hymn": "36",
    "verse": "3",
    "text_sa": "yé yákṣmāso arbhakā́ mahā́nto yé ca śabdínaḥ | sárvāṃ durṇāmahā́ maṇíḥ śatávāro anīnaśat ||3||"
  },
  {
    "book": "19",
    "hymn": "36",
    "verse": "4",
    "text_sa": "śatáṃ vīrā́n ajanayac chatáṃ yákṣmān ápāvapat | durṇā́mnaḥ sárvān hatvā́va rákṣāṃsi dhūnute ||4||"
  },
  {
    "book": "19",
    "hymn": "36",
    "verse": "5",
    "text_sa": "híraṇyaśr̥ṅga r̥ṣabháḥ śātavāró ayáṃ maṇíḥ | durṇā́mnaḥ sárvāṃs tr̥dhvā́va rákṣāṃsy akramīt ||5||"
  },
  {
    "book": "19",
    "hymn": "36",
    "verse": "6",
    "text_sa": "śatám aháṃ durṇā́mnīnāṃ gandharvāpsarásāṃ śatám | śatám śaśvanvátīnāṃ śatávāreṇa vāraye ||6||"
  },
  {
    "book": "19",
    "hymn": "37",
    "verse": "1",
    "text_sa": "idáṃ várco agnínā dattám ā́gan bhárgo yáśaḥ sáha ójo váyo bálam | tráyastriṃśad yā́ni ca vīryā̀ṇi tā́ny agníḥ prá dadātu me ||1||"
  },
  {
    "book": "19",
    "hymn": "37",
    "verse": "2",
    "text_sa": "várca ā́ dhehi me tanvā̀ṃ sáha ójo váyo bálam | indriyā́ya tvā kármaṇe vīryā̀ya práti gr̥hṇāmi śatáśāradāya ||2||"
  },
  {
    "book": "19",
    "hymn": "37",
    "verse": "3",
    "text_sa": "ūrjé tvā bálāya tváujase sáhase tvā | abhibhū́yāya tvā rāṣṭrabhŕ̥tyāya páry ūhāmi śatáśāradāya ||3||"
  },
  {
    "book": "19",
    "hymn": "37",
    "verse": "4",
    "text_sa": "r̥túbhyaṣ ṭvārtavébhyo mādbhyáḥ saṃvatsarébhyaḥ | dhātré vidhātré samŕ̥dhe bhūtásya pátaye yaje ||4||"
  },
  {
    "book": "19",
    "hymn": "38",
    "verse": "1",
    "text_sa": "ná táṃ yákṣmā árundhate náinaṃ śapátho aśnute | yáṃ bheṣajásya gulgulóḥ surabhír gandhó aśnuté ||1||"
  },
  {
    "book": "19",
    "hymn": "38",
    "verse": "2",
    "text_sa": "víṣvañcas tásmād yákṣmā mr̥gā́ áśvā iverate | yád gulgulú saindhaváṃ yád vā́py ási samudríyam ||2||"
  },
  {
    "book": "19",
    "hymn": "38",
    "verse": "3",
    "text_sa": "ubháyor agrabhaṃ nā́māsmā́ ariṣṭátātaye ||3||"
  },
  {
    "book": "19",
    "hymn": "39",
    "verse": "1",
    "text_sa": "áitu devás trā́yamāṇaḥ kúṣṭho himávatas pári | takmā́naṃ sárvaṃ nāśaya sárvāś ca yātudhānyàḥ ||1||"
  },
  {
    "book": "19",
    "hymn": "39",
    "verse": "2",
    "text_sa": "trī́ṇi te kuṣṭha nā́māni nadyamāró nadyā́riṣaḥ | nádyāyáṃ púruṣo riṣat | yásmai paribrávīmi tvā sāyáṃprātar átho dívā ||2||"
  },
  {
    "book": "19",
    "hymn": "39",
    "verse": "3",
    "text_sa": "jīvalā́ nā́ma te mātā́ jīvantó nā́ma te pitā́ | nádyāyáṃ púruṣo riṣat | yásmai paribrávīmi tvā sāyáṃprātar átho dívā ||3||"
  },
  {
    "book": "19",
    "hymn": "39",
    "verse": "4",
    "text_sa": "uttamó asy óṣadhīnām anaḍvā́n jágatām iva vyāghráḥ śvápadām iva | nádyāyáṃ púruṣo riṣat | yásmai paribrávīmi tvā sāyáṃprātar átho divā ||4||"
  },
  {
    "book": "19",
    "hymn": "39",
    "verse": "5",
    "text_sa": "tríḥ śā́mbubhyo áṅgirebhyas trír ādityébhyas pári | trír jātó viśvádevebhyaḥ | sá kúṣṭho viśvábheṣajaḥ sākáṃ sómena tiṣṭhati |"
  },
  {
    "book": "19",
    "hymn": "39",
    "verse": "6",
    "text_sa": "aśvatthó devasádanas tr̥tī́yasyām itó diví | tátrāmŕ̥tasya cákṣaṇaṃ tátaḥ kúṣṭho ajāyata | sá kúṣṭho viśvábheṣajaḥ sākáṃ sómena tiṣṭhati |"
  },
  {
    "book": "19",
    "hymn": "39",
    "verse": "7",
    "text_sa": "hiraṇyáyī náur acarad dhíraṇyabandhanā diví | tátrāmŕ̥tasya cákṣaṇaṃ tátaḥ kúṣṭho ajāyata | sá kúṣṭho viśvábheṣajaḥ sākáṃ sómena tiṣṭhati |"
  },
  {
    "book": "19",
    "hymn": "39",
    "verse": "8",
    "text_sa": "yátra nā́vaprabhráṃśanaṃ yátra himávataḥ śíraḥ | tátrāmŕ̥tasya cákṣaṇaṃ tátaḥ kúṣṭho ajāyata | sá kuṣṭho viśvábheṣajaḥ sākáṃ sómena tiṣṭhati |"
  },
  {
    "book": "19",
    "hymn": "39",
    "verse": "9",
    "text_sa": "yáṃ tvā véda pū́rva íkṣvāko yáṃ vā tvā kuṣṭha kāmyàḥ | yáṃ vā váso yám ā́tsyas ténāsi viśvábheṣajaḥ ||9||"
  },
  {
    "book": "19",
    "hymn": "39",
    "verse": "10",
    "text_sa": "śīrṣaśokáṃ tŕ̥tīyakaṃ sadaṃdír yáś ca hāyanáḥ | takmā́naṃ viśvadhāvīryādharā́ñcaṃ párā suva ||10||"
  },
  {
    "book": "19",
    "hymn": "40",
    "verse": "1",
    "text_sa": "yán me chidráṃ mánaso yác ca vācáḥ sárasvatī manyumántaṃ jagā́ma | víśvais tád deváiḥ sahá saṃvidānáḥ sáṃ dadhātu bŕ̥haspátiḥ ||1||"
  },
  {
    "book": "19",
    "hymn": "40",
    "verse": "2",
    "text_sa": "mā́ na āpo medhā́ṃ mā́ bráhma prá mathiṣṭana | suṣyadā́ yūyáṃ syandadhvam úpahūto 'háṃ sumédhā varcasvī́ ||2||"
  },
  {
    "book": "19",
    "hymn": "40",
    "verse": "3",
    "text_sa": "mā́ no medhā́ṃ mā́ no dīkṣā́ṃ mā́ no hiṃsiṣṭaṃ yát tápaḥ | śivā́ naḥ śáṃ santv ā́yuṣe śivā́ bhavantu mātáraḥ ||3||"
  },
  {
    "book": "19",
    "hymn": "40",
    "verse": "4",
    "text_sa": "yā́ naḥ pī́parad aśvínā jyótiṣmatī támas tiráḥ | tā́m asmé rāsatām íṣam ||4||"
  },
  {
    "book": "19",
    "hymn": "41",
    "verse": "1",
    "text_sa": "bhadrám ichánta ŕ̥ṣayaḥ svarvídas tápo dīkṣā́m upaníṣedur ágre | táto rāṣṭráṃ bálam ójaś ca jātáṃ tád asmai devā́ upasáṃnamantu ||1||"
  },
  {
    "book": "19",
    "hymn": "42",
    "verse": "1",
    "text_sa": "bráhma hótā bráhma yajñā́ bráhmaṇā sváravo mitā́ḥ | adhvaryúr bráhmaṇo jātó bráhmaṇo 'ntárhitaṃ havíḥ ||1||"
  },
  {
    "book": "19",
    "hymn": "42",
    "verse": "2",
    "text_sa": "bráhma srúco ghr̥távatīr bráhmaṇā védir úddhitā | bráhma yajñásya táttvaṃ ca r̥tvíjo yé haviṣkŕ̥taḥ | śamitā́ya svā́hā ||2||"
  },
  {
    "book": "19",
    "hymn": "42",
    "verse": "3",
    "text_sa": "aṃhomúce prá bhare manīṣā́m ā́ sutrā́vṇe sumatím āvr̥ṇānáḥ | imám indra práti havyáṃ gr̥bhā́ya satyā́ḥ santu yájamānasya kā́māḥ ||3||"
  },
  {
    "book": "19",
    "hymn": "42",
    "verse": "4",
    "text_sa": "aṃhomúcaṃ vrṣabháṃ yajñíyānāṃ virā́jantaṃ prathamám adhvarā́ṇam | apā́ṃ nápātam aśvínā huve dhíya indriyéṇa ta indriyáṃ dattam ójaḥ ||4||"
  },
  {
    "book": "19",
    "hymn": "43",
    "verse": "1",
    "text_sa": "yátra brahmavído yā́nti dīkṣáyā tápasā sahá | agnír mā tátra nayatv agnír medhā́ dadhātu me | agnáye svā́hā ||1||"
  },
  {
    "book": "19",
    "hymn": "43",
    "verse": "2",
    "text_sa": "yátra brahmavído yā́nti dīkṣáyā tápasā sahá | vāyúr mā tátra nayatu vāyúḥ praṇā́n dadhātu me vāyáve svā́hā ||2||"
  },
  {
    "book": "19",
    "hymn": "43",
    "verse": "3",
    "text_sa": "yátra brahmavído yā́nti dīkṣáyā tápasā sahá | sū́ryo mā tátra nayatu cákṣuḥ sū́ryo dadhātu me | sū́ryāya svā́hā ||3||"
  },
  {
    "book": "19",
    "hymn": "43",
    "verse": "4",
    "text_sa": "yátra brahmavído yā́nti dīkṣáyā tápasā sahá | candró mā tátra nayatu mánaś candró dadhātu me | candrā́ya svā́hā ||4||"
  },
  {
    "book": "19",
    "hymn": "43",
    "verse": "5",
    "text_sa": "yátra brahmavído yā́nti dīkṣáyā tápasā sahá | sómo mā tátra nayatu páyaḥ sómo dadhātu me | sómāya svā́hā ||5||"
  },
  {
    "book": "19",
    "hymn": "43",
    "verse": "6",
    "text_sa": "yátra brahmavído yānti dīkṣáyā tápasā sahá | índro mā tátra nayatu bálam índro dadhātu me | índrāya svā́hā ||6||"
  },
  {
    "book": "19",
    "hymn": "43",
    "verse": "7",
    "text_sa": "yátra brahmavído yā́nti dīkṣáyā tápasā sahá | ā́po mā tátra nayatv amŕ̥tam mópa tiṣṭhatu | adbhyáḥ svā́hā ||7||"
  },
  {
    "book": "19",
    "hymn": "43",
    "verse": "8",
    "text_sa": "yátra brahmavído yā́nti dīkṣáyā tápasā sahá | brahmā́ mā tátra nayatu brahmā́ bráhma dadhātu me | brahmáṇe svā́hā ||8||"
  },
  {
    "book": "19",
    "hymn": "44",
    "verse": "1",
    "text_sa": "ā́yuṣo 'si pratáraṇaṃ vípraṃ bheṣajám ucyase | tád āñjana tváṃ śaṃtāte śám ā́po ábhayaṃ kr̥tam ||1||"
  },
  {
    "book": "19",
    "hymn": "44",
    "verse": "2",
    "text_sa": "yó harimā́ jāyā́nyo 'ṅgabhedó viṣálpakaḥ | sárvaṃ te yákṣmam áṅgebhyo bahír nír hantv ā́ñjanam ||2||"
  },
  {
    "book": "19",
    "hymn": "44",
    "verse": "3",
    "text_sa": "ā́ñjanaṃ pr̥thivyā́ṃ jātáṃ bhadráṃ puruṣajī́vanam | kr̥ṇótv ápramāyukaṃ ráthajūtim ánāgasam ||3||"
  },
  {
    "book": "19",
    "hymn": "44",
    "verse": "4",
    "text_sa": "prā́ṇa prāṇáṃ trāyasvāso ásave mr̥ḍa | nírr̥te nírr̥tyā naḥ pā́śebhyo muñca ||4||"
  },
  {
    "book": "19",
    "hymn": "44",
    "verse": "5",
    "text_sa": "síndhor gárbho 'si vidyútāṃ púṣpam | vātaḥ prāṇáḥ sū́ryaś cákṣur divás páyaḥ ||5||"
  },
  {
    "book": "19",
    "hymn": "44",
    "verse": "6",
    "text_sa": "dévāñjana tráikakuda pári mā pāhi viśvátaḥ | ná tvā taranty óṣadhayo bā́hyāḥ parvatī́yā utá ||6||"
  },
  {
    "book": "19",
    "hymn": "44",
    "verse": "7",
    "text_sa": "vī́dáṃ mádhyam ávāsr̥pad rakṣohā́mīvacā́tanaḥ | ámīvāḥ sárvāś cātáyan nāśáyad abhibhā́ itáḥ ||7||"
  },
  {
    "book": "19",
    "hymn": "44",
    "verse": "8",
    "text_sa": "bahv ìdáṃ rājan varuṇā́nr̥tam āha pū́ruṣaḥ | tásmāt sahasravīrya muñcá naḥ páry áṃhasaḥ ||8||"
  },
  {
    "book": "19",
    "hymn": "44",
    "verse": "9",
    "text_sa": "yád āpo aghnyā́ íti váruṇéti yád ūcimá | tásmāt sahasravīrya muñcá naḥ páry áṃhasaḥ ||9||"
  },
  {
    "book": "19",
    "hymn": "44",
    "verse": "10",
    "text_sa": "mitráś ca tvā váruṇaś cānupréyatur āñjana | táu tvānugátya dūráṃ bhogā́ya púnar óhatuḥ ||10||"
  },
  {
    "book": "19",
    "hymn": "45",
    "verse": "1",
    "text_sa": "r̥ṇā́d r̥ṇám iva sáṃ naya kr̥tyā́ṃ kr̥tyākŕ̥to gr̥hám | cákṣurmantrasya durhā́rdaḥ pr̥ṣṭī́r ápi śr̥ṇāñjana ||1||"
  },
  {
    "book": "19",
    "hymn": "45",
    "verse": "2",
    "text_sa": "yád asmā́su duṣvápnyaṃ yád góṣu yác ca no gr̥hé | ánāmagas táṃ ca durhā́rdaḥ priyáḥ práti muñcatām ||2||"
  },
  {
    "book": "19",
    "hymn": "45",
    "verse": "3",
    "text_sa": "apā́m ūrjá ójaso vāvr̥dhānám agnér jātám ádhi jātávedasaḥ | cáturvīraṃ parvatī́yaṃ yád ā́ñjanaṃ díśaḥ pradiśaḥ karad íc chivā́s te ||3||"
  },
  {
    "book": "19",
    "hymn": "45",
    "verse": "4",
    "text_sa": "cáturvīraṃ badhyata ā́ñjanaṃ te sárvā díśo ábhayās te bhavantu | dhruvás tiṣṭhāsi savitéva cā́rya imā́ víśo abhí harantu te balím ||4||"
  },
  {
    "book": "19",
    "hymn": "45",
    "verse": "5",
    "text_sa": "ā́kṣváikaṃ maṇím ékaṃ krṇuṣva snāhy ékenā́ pibáikam eṣām | cáturvīraṃ nairr̥tébhyaś catúrbhyo grā́hyā bandhébhyaḥ pári pātv asmā́n ||5||"
  },
  {
    "book": "19",
    "hymn": "45",
    "verse": "6",
    "text_sa": "agnír māgnínāvatu prāṇā́yāpānā́yā́yuṣe várcasa ójase | téjase svastáye subhūtáye svā́hā ||6||"
  },
  {
    "book": "19",
    "hymn": "45",
    "verse": "7",
    "text_sa": "índro mendriyéṇāvatu prāṇā́yāpānā́yā́yuṣe várcasa ójase | téjase svastáye subhūtáye svā́hā ||7||"
  },
  {
    "book": "19",
    "hymn": "45",
    "verse": "8",
    "text_sa": "sómo mā sáumyenāvatu prāṇā́yāpānā́yā́yuṣe várcasa ójase | téjase svastáye subhūtáye svā́hā ||8||"
  },
  {
    "book": "19",
    "hymn": "45",
    "verse": "9",
    "text_sa": "bhágo ma bhágenāvatu prāṇā́yāpānā́yā́yuṣe várcasa ójase | téjase svastáye subhūtáye svā́hā ||9||"
  },
  {
    "book": "19",
    "hymn": "45",
    "verse": "10",
    "text_sa": "marúto mā gaṇáir avantu prāṇā́yāpānā́yuṣe várcasa ójase téjase | svastáye subhūtáye svā́hā ||10||"
  },
  {
    "book": "19",
    "hymn": "46",
    "verse": "1",
    "text_sa": "prajā́patiṣ ṭvā badhnāt prathamám ástr̥taṃ vīryā̀ya kám | tát te badhnāmy ā́yuṣe várcasa ójase ca bálāya cā́str̥tas tvābhí rakṣatu ||1||"
  },
  {
    "book": "19",
    "hymn": "46",
    "verse": "2",
    "text_sa": "ūrdhvás tiṣṭhatu rákṣann ápramādam ástr̥temám mā́ tvā dabhan paṇáyo yātudhā́nāḥ | índra iva dásyūn áva dhūnuṣva pr̥tanyatáḥ sárvāṃ chátrūn ví ṣahasvā́str̥tas tvābhí rakṣatu ||2||"
  },
  {
    "book": "19",
    "hymn": "46",
    "verse": "3",
    "text_sa": "śatáṃ ca na praháranto nighnánto ná tastiré | tásminn índraḥ páry adatta cákṣuḥ prāṇám átho bálam ástr̥tas tvābhí rakṣatu ||3||"
  },
  {
    "book": "19",
    "hymn": "46",
    "verse": "4",
    "text_sa": "índrasya tvā vármaṇā pári dhāpayāmo yó devā́nām adhirājó babhū́va | púnas tvā devā́ḥ prá ṇayantu sárvé 'str̥tas tvābhí rakṣatu ||4||"
  },
  {
    "book": "19",
    "hymn": "46",
    "verse": "5",
    "text_sa": "asmín maṇā́v ékaśataṃ vīryā̀ṇi sahásraṃ prāṇā́ asminn ástr̥te | vyāghráḥ śátrūn abhí tiṣṭha sárvān yás tvā pr̥tanyād ádharaḥ só astv ástr̥tas tvābhí rakṣatu ||5||"
  },
  {
    "book": "19",
    "hymn": "46",
    "verse": "6",
    "text_sa": "ghr̥tā́d úllupto mádhumān páyasvānt sahásraprāṇaḥ śatáyonir vayodhā́ḥ | śambhū́ś ca mayobhū́ś córjasvāṃś ca páyasvāṃś cā́str̥tas tvābhí rakṣatu ||6||"
  },
  {
    "book": "19",
    "hymn": "46",
    "verse": "7",
    "text_sa": "yáthā tvám uttaró 'so asapatnáḥ sapatnahā́ | sajātā́nām asad vaśī́ táthā tvā savitā́ karad ástr̥tas tvābhí rakṣatu ||7||"
  },
  {
    "book": "19",
    "hymn": "47",
    "verse": "1",
    "text_sa": "ā́ rātri pā́rthivaṃ rájaḥ pitúr aprāyi dhā́mabhiḥ | diváḥ sádāṃsi br̥hatī́ ví tiṣṭhasa ā́ tveṣáṃ vartate támaḥ ||1||"
  },
  {
    "book": "19",
    "hymn": "47",
    "verse": "2",
    "text_sa": "ná yásyāḥ pāráṃ dádr̥śe ná yóyuvad víśvam asyā́ṃ ní viśate yád éjati | áriṣṭāsas ta urvi tamasvati rā́tri pārám aśīmahi bhádre pārám aśīmahi ||2||"
  },
  {
    "book": "19",
    "hymn": "47",
    "verse": "3",
    "text_sa": "yé te rātri nr̥cákṣaso draṣṭā́ro navatír náva | aśītíḥ sánty aṣṭā́ utó te saptá saptatíḥ ||3||"
  },
  {
    "book": "19",
    "hymn": "47",
    "verse": "4",
    "text_sa": "ṣaṣṭíś ca ṣáṭ ca revati pañcāśát páñca sumnayi | catvā́raś catvāriṃśác ca tráyas triṃśác ca vājini ||4||"
  },
  {
    "book": "19",
    "hymn": "47",
    "verse": "5",
    "text_sa": "dváu ca te viṃśatíś ca te rā́try ékādaśāvamā́ḥ | tébhir no adyá pāyúbhir nú pāhi duhitar divaḥ ||5||"
  },
  {
    "book": "19",
    "hymn": "47",
    "verse": "6",
    "text_sa": "rákṣā mā́kir no agháśaṃsa īśata mā́ no duḥśáṃsa īśata | mā́ no adyá gávāṃ stenó mā́vīnāṃ vŕ̥ka īśata ||6||"
  },
  {
    "book": "19",
    "hymn": "47",
    "verse": "7",
    "text_sa": "mā́śvānāṃ bhadre táskaro mā́ nr̥ṇā́ṃ yātudhānyàḥ | paramébhiḥ pathíbhi stenó dhāvatu táskaraḥ | páreṇa datvátī rájjuḥ páreṇāghāyúr arṣatu ||7||"
  },
  {
    "book": "19",
    "hymn": "47",
    "verse": "8",
    "text_sa": "ádha rātri tr̥ṣṭádhūmam aśīrṣā́ṇam áhiṃ kr̥ṇu | hánū vŕ̥kasya jambháyā stenáṃ drupadé jahi ||8||"
  },
  {
    "book": "19",
    "hymn": "47",
    "verse": "9",
    "text_sa": "tváyi rātri vasāmasi svapiṣyā́masi jāgr̥hí | góbhyo naḥ śárma yachā́śvebhyaḥ púruṣebhyaḥ ||9||"
  },
  {
    "book": "19",
    "hymn": "48",
    "verse": "1",
    "text_sa": "átho yā́ni ca yásmā ha yā́ni cāntáḥ parīṇáhi | tā́ni te pári dadmasi ||1||"
  },
  {
    "book": "19",
    "hymn": "48",
    "verse": "2",
    "text_sa": "rā́tri mā́tar uṣáse naḥ pári dehi | uṣā́ no áhne pári dadātv áhas túbhyaṃ vibhāvari ||2||"
  },
  {
    "book": "19",
    "hymn": "48",
    "verse": "3",
    "text_sa": "yát kíṃ cedáṃ patáyati yát kíṃ cedáṃ sarīsr̥pám | yát kíṃ ca párvatāyāsátvaṃ tásmāt tváṃ rātri pāhi naḥ ||3||"
  },
  {
    "book": "19",
    "hymn": "48",
    "verse": "4",
    "text_sa": "sā́ paścā́t pāhi sā́ puráḥ sóttarā́d adharā́d utá | gopāyá no vibhāvari stotā́ras ta ihá smasi ||4||"
  },
  {
    "book": "19",
    "hymn": "48",
    "verse": "5",
    "text_sa": "yé rā́trim anutíṣṭhanti yé ca bhūtéṣu jā́grati | paśū́n yé sárvān rákṣanti té na ātmásu jāgrati té naḥ paśúṣu jāgrati ||5||"
  },
  {
    "book": "19",
    "hymn": "48",
    "verse": "6",
    "text_sa": "véda vái rātri te nā́ma ghr̥tā́cī nā́ma vā́ asi | tā́ṃ tvā́ṃ bharádvājo veda sā́ no vitté 'dhi jāgrati ||6||"
  },
  {
    "book": "19",
    "hymn": "49",
    "verse": "1",
    "text_sa": "iṣirā́ yóṣā yuvatír dámūnā rā́trī devásya savitúr bhágasya | aśvakṣabhā́ suhávā sáṃbhr̥taśrīr ā́ paprau dyā́vāpr̥thivī́ mahitvā́ ||1||"
  },
  {
    "book": "19",
    "hymn": "49",
    "verse": "2",
    "text_sa": "áti víśvāny aruhad gambhiró várṣiṣṭham aruhanta śráviṣṭhāḥ | uśatī́ rā́try ánu sā́ bhadrābhí tiṣṭhate mitrá iva svadhā́bhiḥ ||2||"
  },
  {
    "book": "19",
    "hymn": "49",
    "verse": "3",
    "text_sa": "várye vánde súbhage sújāta ā́jagan rā́tri sumánā ihá syām | asmā́ṃs trāyasva náryāṇi jātā́ átho yā́ni gávyāni puṣṭyā́ ||3||"
  },
  {
    "book": "19",
    "hymn": "49",
    "verse": "4",
    "text_sa": "siṃhásya rā́try uśatī́ pīṃṣásya vyāghrásya dvīpíno várca ā́ dade | áśvasya bradhnáṃ púruṣasya māyúṃ purú rūpā́ṇi kr̥ṇuṣe vibhātī́ ||4||"
  },
  {
    "book": "19",
    "hymn": "49",
    "verse": "5",
    "text_sa": "śivā́ṃ rā́trim anusū́ryaṃ ca himásya mātā́ suhávā no astu | asyá stómasya subhage ní bodha yéna tvā vánde víśvāsu dikṣú ||5||"
  },
  {
    "book": "19",
    "hymn": "49",
    "verse": "6",
    "text_sa": "stómasya no vibhāvari rā́tri rā́jeva joṣase | ásāma sárvavīrā bhávāma sárvavedaso vyuchántīr ánūṣásaḥ ||6||"
  },
  {
    "book": "19",
    "hymn": "49",
    "verse": "7",
    "text_sa": "śámyā ha nā́ma dadhiṣé máma dípsanti yé dhánā | rā́trīhí tā́n asutapā́ yá stenó ná vidyáte yát púnar ná vidyáte ||7||"
  },
  {
    "book": "19",
    "hymn": "49",
    "verse": "8",
    "text_sa": "bhadrā́si rātri camasó ná viṣṭó víṣvaṅ górūpaṃ yuvatír bibharṣi | cákṣuṣmatī me uśatī́ vápūmṣi práti tváṃ divyā́ ná kṣām amukthāḥ ||8||"
  },
  {
    "book": "19",
    "hymn": "49",
    "verse": "9",
    "text_sa": "yó adyá stená ā́yaty aghāyúr mártyo ripúḥ | rā́trī tásya pratī́tya prá grīvā́ḥ prá śíro hanat ||9||"
  },
  {
    "book": "19",
    "hymn": "49",
    "verse": "10",
    "text_sa": "prá pādau ná yáthā́yati prá hástau ná yáthā́śiṣat | yó malimlúr upā́yati sá sáṃpiṣṭo ápāyati | ápāyati svápāyati śúṣke sthāṇā́v ápāyati ||10||"
  },
  {
    "book": "19",
    "hymn": "50",
    "verse": "1",
    "text_sa": "ádha rātri tr̥ṣṭádhūmam aśīrṣā́ṇam áhiṃ kr̥ṇu | akṣáu vŕ̥kasya nír jahyās téna táṃ drupadé jahi ||1||"
  },
  {
    "book": "19",
    "hymn": "50",
    "verse": "2",
    "text_sa": "yé te rātry anaḍvā́has tīkṣṇáśr̥ṅgāḥ svāśávaḥ | tébhir no adyá pārayā́ti durgā́ṇi viśváhā ||2||"
  },
  {
    "book": "19",
    "hymn": "50",
    "verse": "3",
    "text_sa": "rā́triṃrātrim áriṣyantas tárema tanvā̀ vayám | gambhīrám áplavā iva ná tareyur árātayaḥ ||3||"
  },
  {
    "book": "19",
    "hymn": "50",
    "verse": "4",
    "text_sa": "yáthā śāmyā́kaḥ prapátann apavā́n nā́nuvidyáte | evā́ rātri prá pātaya yó asmā́m̐ abhyaghāyáti ||4||"
  },
  {
    "book": "19",
    "hymn": "50",
    "verse": "5",
    "text_sa": "ápa stenáṃ vā́sayo goajám utá táskaram | átho yó árvataḥ śíro 'bhidhā́ya nínīṣati ||5||"
  },
  {
    "book": "19",
    "hymn": "50",
    "verse": "6",
    "text_sa": "yád adyá rātri subhage vibhájanty áyo vásu | yád etád asmā́n bhójaya yáthéd anyā́n upā́yasi ||6||"
  },
  {
    "book": "19",
    "hymn": "50",
    "verse": "7",
    "text_sa": "uṣáse naḥ pári dehi sárvān rātry anāgásaḥ | uṣā́ no áhne ā́ bhajād áhas túbhyaṃ vibhāvari ||7||"
  },
  {
    "book": "19",
    "hymn": "51",
    "verse": "1",
    "text_sa": "áyuto 'hám áyuto ma ātmā́yutaṃ me cákṣur áyutaṃ me śrótram | áyuto me prāṇó 'yuto me 'pānó 'yuto me vyānó 'yuto 'háṃ sárvaḥ ||1||"
  },
  {
    "book": "19",
    "hymn": "51",
    "verse": "2",
    "text_sa": "devásya tvā savitúḥ prasavé 'śvínor bāhúbhyāṃ pūṣṇó hástābhyāṃ prásūta ā́ rabhe ||2||"
  },
  {
    "book": "19",
    "hymn": "52",
    "verse": "1",
    "text_sa": "kā́mas tád ágre sám avartata mánaso rétaḥ prathamáṃ yád ā́sīt | sá kāma kā́mena br̥hatā́ sáyonī rāyás póṣaṃ yájamānāya dhehi ||1||"
  },
  {
    "book": "19",
    "hymn": "52",
    "verse": "2",
    "text_sa": "tváṃ kāma sáhasāsi prátiṣṭhito vibhúr vibhā́vā sakha ā́ sakhīyaté | tvám ugráḥ pŕ̥tanāsu sasahíḥ sáha ójo yájamānāya dhehi ||2||"
  },
  {
    "book": "19",
    "hymn": "52",
    "verse": "3",
    "text_sa": "dūrā́c cakamānā́ya pratipāṇā́yā́kṣaye | ā́smā aśr̥ṇvann ā́śāḥ kā́menājanayant svàḥ ||3||"
  },
  {
    "book": "19",
    "hymn": "52",
    "verse": "4",
    "text_sa": "kā́mena mā kā́ma ā́gan hŕ̥dayād dhŕ̥dayaṃ pári | yád amī́ṣām adó mánas tád áitū́pa mām ihá ||4||"
  },
  {
    "book": "19",
    "hymn": "52",
    "verse": "5",
    "text_sa": "yát kāma kāmáyamānā idáṃ kr̥ṇmási te havíḥ | tán naḥ sárvaṃ sám r̥dhyatām áthaitásya havíṣo vīhi svā́hā ||5||"
  },
  {
    "book": "19",
    "hymn": "53",
    "verse": "1",
    "text_sa": "kāló áśvo vahati saptáraśmiḥ sahasrākṣó ajáro bhū́riretāḥ | tám ā́ rohanti kaváyo vipaścítas tásya cakrā́ bhúvanāni víśvā ||1||"
  },
  {
    "book": "19",
    "hymn": "53",
    "verse": "2",
    "text_sa": "saptá cakrā́n vahati kālá eṣá saptā́sya nā́bhīr amŕ̥taṃ nv ákṣaḥ | sá imā́ víśvā bhúvanāny añjat kāláḥ sá īyate prathamó nú deváḥ ||2||"
  },
  {
    "book": "19",
    "hymn": "53",
    "verse": "3",
    "text_sa": "pūrṇáḥ kumbhó 'dhi kālá ā́hitas táṃ vái páśyāmo bahudhā́ nú sántam | sá imā́ víśvā bhúvanāni pratyáṅ kāláṃ tám āhúḥ paramé vyòman ||3||"
  },
  {
    "book": "19",
    "hymn": "53",
    "verse": "4",
    "text_sa": "sá evá sáṃ bhúvanāny ā́bharat sá evá sáṃ bhúvanāni páry ait | pitā́ sánn abhavat putrá eṣāṃ tásmād vái nā́nyát páram asti téjaḥ ||4||"
  },
  {
    "book": "19",
    "hymn": "53",
    "verse": "5",
    "text_sa": "kāló 'mū́ṃ dívam ajanayat kālá imā́ḥ pr̥thivī́r utá | kālé ha bhūtáṃ bhávyaṃ ceṣitáṃ ha ví tiṣṭhate ||5||"
  },
  {
    "book": "19",
    "hymn": "53",
    "verse": "6",
    "text_sa": "kāló bhūtím asr̥jata kālé tápati sū́ryaḥ | kālé ha víśvā bhūtā́ni kālé cákṣur ví paśyati ||6||"
  },
  {
    "book": "19",
    "hymn": "53",
    "verse": "7",
    "text_sa": "kālé mánaḥ kālé prāṇáḥ kālé nā́ma samā́hitam | kāléna sárvā nandanty ā́gatena prajā́ imā́ḥ ||7||"
  },
  {
    "book": "19",
    "hymn": "53",
    "verse": "8",
    "text_sa": "kālé tápaḥ kālé jyéṣṭham kālé bráhma samā́hitam | kāló ha sárvasyeśvaró yáḥ pitā́sīt prajā́pateḥ ||8||"
  },
  {
    "book": "19",
    "hymn": "53",
    "verse": "9",
    "text_sa": "téneṣitáṃ téna jātáṃ tád u tásmin prátiṣṭhitam | kāló ha bráhma bhūtvā́ bíbharti parameṣṭhínam ||9||"
  },
  {
    "book": "19",
    "hymn": "53",
    "verse": "10",
    "text_sa": "kāláḥ prajā́ asr̥jata kāló ágre prajā́patim | svayaṃbhū́ḥ kaśyápaḥ kālā́t tápaḥ kālā́d ajāyata ||10||"
  },
  {
    "book": "19",
    "hymn": "54",
    "verse": "1",
    "text_sa": "kālā́d ā́paḥ sám abhavan kālā́d bráhma tápo díśaḥ | kālénód eti sū́ryaḥ kālé ní viśate púnaḥ ||1||"
  },
  {
    "book": "19",
    "hymn": "54",
    "verse": "2",
    "text_sa": "kāléna vā́taḥ pavate kāléna pr̥thivī́ mahī́ | dyáur mahī́ kālá ā́hitā ||2||"
  },
  {
    "book": "19",
    "hymn": "54",
    "verse": "3",
    "text_sa": "kāló ha bhūtáṃ bhávyaṃ ca putró ajanayat purā́ | kālā́d ŕ̥caḥ sám abhavan yájuḥ kālā́d ajāyata ||3||"
  },
  {
    "book": "19",
    "hymn": "54",
    "verse": "4",
    "text_sa": "kāló yajñáṃ sám airayad devébhyo bhāgám ákṣitam | kālé gandharvāpsarásaḥ kālé lokā́ḥ prátiṣṭhitāḥ ||4||"
  },
  {
    "book": "19",
    "hymn": "54",
    "verse": "5",
    "text_sa": "kālé 'yám áṅgirā devó 'tharvā cā́dhi tiṣṭhataḥ | imáṃ ca lokáṃ paramáṃ ca lokáṃ púṇyāṃś ca lokā́n vídhr̥tīś ca púṇyāḥ | sárvāṃl lokā́n abhijítya bráhmaṇā kāláḥ sá īyate paramó nú deváḥ ||5||"
  },
  {
    "book": "19",
    "hymn": "55",
    "verse": "1",
    "text_sa": "rā́triṃrātrim áprayātaṃ bhárantó 'śvāyeva tíṣṭhate ghāsám asmái | rāyás póṣeṇa sám iṣā́ mádanto mā́ te agne prátiveśā riṣāma ||1||"
  },
  {
    "book": "19",
    "hymn": "55",
    "verse": "2",
    "text_sa": "yā́ te vásor vā́ta íṣuḥ sā́ ta eṣā́ táyā no mr̥ḍa | rāyás póṣeṇa sám iṣā́ mádanto mā́ te agne prátiveśā riṣāma ||2||"
  },
  {
    "book": "19",
    "hymn": "55",
    "verse": "3",
    "text_sa": "sāyáṃsāyaṃ gr̥hápatir no agníḥ prātáḥprātaḥ saumanasásya dātā́ | vásorvasor vasudā́na edhi vayáṃ tvéndhānās tanvàṃ puṣema ||3||"
  },
  {
    "book": "19",
    "hymn": "55",
    "verse": "4",
    "text_sa": "prātáḥprātar gr̥hápatir no agníḥ sāyáṃsāyaṃ saumanasásya dātā́ | vásorvasor vasudā́na edhī́ndhānās tvā śatáṃhimā r̥dhema ||4||"
  },
  {
    "book": "19",
    "hymn": "55",
    "verse": "5",
    "text_sa": "ápaścā dagdhā́nnasya bhūyāsam | annādā́yānnapataye rudrā́ya námo agnáye | sabhyáḥ sabhā́ṃ me pāhi yé ca sabhyā́ḥ sabhāsádaḥ ||5||"
  },
  {
    "book": "19",
    "hymn": "55",
    "verse": "6",
    "text_sa": "tvām indrā puruhūta víśvam ā́yur vy àśnavan | áharahar balím ít te hárantó 'śvāyeva tíṣṭhate ghāsám agne ||6||"
  },
  {
    "book": "19",
    "hymn": "56",
    "verse": "1",
    "text_sa": "yamásya lokā́d ádhy ā́ babhūvitha prámadā mártyān prá yunakṣi dhī́raḥ | ekākínā saráthaṃ yāsi vidvā́nt svápnaṃ mímāno ásurasya yónau ||1||"
  },
  {
    "book": "19",
    "hymn": "56",
    "verse": "2",
    "text_sa": "bandhás tvā́gre viśvácayā apaśyat purā́ rā́tryā jánitor éke áhni | tátaḥ svapnedám ádhy ā́ babhūvitha bhiṣágbhyo rūpám apagū́hamānaḥ ||2||"
  },
  {
    "book": "19",
    "hymn": "56",
    "verse": "3",
    "text_sa": "br̥hadgā́vā́surebhyó 'dhi devā́n úpāvartata mahimā́nam ichán | tásmai svápnāya dadhur ā́dhipatyaṃ trayastriṃśā́saḥ svàr ānaśānā́ḥ ||3||"
  },
  {
    "book": "19",
    "hymn": "56",
    "verse": "4",
    "text_sa": "náitā́ṃ viduḥ pitáro nótá devā́ yéṣāṃ jálpiś cáraty antarédám | trité svápnam adadhur āptyé nára ādityā́so váruṇenā́nuśiṣṭāḥ ||4||"
  },
  {
    "book": "19",
    "hymn": "56",
    "verse": "5",
    "text_sa": "yásya krūrám ábhajanta duṣkŕ̥to 'svápnena sukŕ̥taḥ púṇyam ā́yuḥ | svàr madasi paraméṇa bandhúnā tapyámānasya mánasó 'dhi jajñiṣe ||5||"
  },
  {
    "book": "19",
    "hymn": "56",
    "verse": "6",
    "text_sa": "vidmá te sárvāḥ parijā́ḥ purástād vidmá svapna yó adhipā́ ihā́ te | yaśaśvíno no yáśasehá pāhy ārā́d dviṣébhir ápa yāhi dūrám ||6||"
  },
  {
    "book": "19",
    "hymn": "57",
    "verse": "1",
    "text_sa": "yáthā kalā́ṃ yáthā śapháṃ yáthā rṇáṃ samnáyanti | evā́ duṣvápnyaṃ sárvam ápriye sáṃ nayāmasi ||1||"
  },
  {
    "book": "19",
    "hymn": "57",
    "verse": "2",
    "text_sa": "sáṃ rā́jāno aguḥ sám r̥ṇā́my aguḥ sáṃ kuṣṭhā́ aguḥ sáṃ kalā́ aguḥ | sám asmā́su yád duṣvápnyaṃ nír dviṣaté duṣvápnyaṃ suvāma ||2||"
  },
  {
    "book": "19",
    "hymn": "57",
    "verse": "3",
    "text_sa": "dévānāṃ patnīnāṃ garbha yámasya kara yó bhadráḥ svapna | sá máma yáḥ pāpás tád dviṣaté prá hiṇmaḥ | mā́ tr̥ṣṭā́nām asi kr̥ṣṇaśakunér múkham ||3||"
  },
  {
    "book": "19",
    "hymn": "57",
    "verse": "4",
    "text_sa": "táṃ tvā svapna táthā sáṃ vidma sá tváṃ svapnā́śva iva kāyám áśva iva nīnāhám | anāsmākáṃ devapīyúṃ píyāruṃ vapa yád asmā́su duṣvápnyaṃ yád góṣu yác ca no gr̥hé ||4||"
  },
  {
    "book": "19",
    "hymn": "57",
    "verse": "5",
    "text_sa": "anāsmākás tád devapīyúḥ píyārur niṣkám iva práti muñcatām | návāratnī́n ápamayā asmā́kaṃ tátaḥ pári | duṣvápnyaṃ sárvaṃ dviṣaté nír dayāmasi ||5||"
  },
  {
    "book": "19",
    "hymn": "58",
    "verse": "1",
    "text_sa": "ghr̥tásya jūtíḥ sámanā sádevā saṃvatsaráṃ havíṣā vardháyantī | śrótraṃ cákṣuḥ prāṇó 'chinno no astv áchinnā vayám ā́yuṣo várcasaḥ ||1||"
  },
  {
    "book": "19",
    "hymn": "58",
    "verse": "2",
    "text_sa": "úpāsmā́n prāṇó hvayatām úpa prāṇáṃ havāmahe | várco jagrāha pr̥thivy àntárikṣaṃ várcaḥ sómo bŕ̥haspátir vidhattā́ ||2||"
  },
  {
    "book": "19",
    "hymn": "58",
    "verse": "3",
    "text_sa": "várcaso dyāvāpr̥thivī́ saṃgráhaṇī babhūváthur várco gr̥hītvā pr̥thivī́m ánu sáṃ carema | yaśásam gā́vo gópatim úpa tiṣṭhanty āyatī́r yáśo gr̥hītvā́ pr̥thivī́m ánu sáṃ carema ||3||"
  },
  {
    "book": "19",
    "hymn": "58",
    "verse": "4",
    "text_sa": "vrajáṃ kr̥ṇudhvaṃ sá hí vo nr̥pā́ṇo vármā sīvyadhvaṃ bahulā́ pr̥thū́ni | púraḥ kr̥ṇudhvam ā́yasīr ádhr̥ṣṭā mā́ vaḥ susroc camasó dr̥ṃhata tám ||4||"
  },
  {
    "book": "19",
    "hymn": "58",
    "verse": "5",
    "text_sa": "yajñásya cákṣuḥ prábhr̥tir múkhaṃ ca vācā́ śrótreṇa mánasā juhomi | imáṃ yajñáṃ vítataṃ viśvákarmaṇā́ devā́ yantu sumanasyámānāḥ ||5||"
  },
  {
    "book": "19",
    "hymn": "58",
    "verse": "6",
    "text_sa": "yé devā́nām r̥tvíjo yé ca yajñíyā yébhyo havyáṃ kriyáte bhāgadhéyam | imáṃ yajñáṃ sahá pátnībhir étya yā́vanto devā́s taviṣā́ mādayantām ||6||"
  },
  {
    "book": "19",
    "hymn": "59",
    "verse": "1",
    "text_sa": "tvám agne vratapā́ asi devá ā́ mártyeṣv ā́ | tváṃ yajñéṣv ī́ḍyaḥ ||1||"
  },
  {
    "book": "19",
    "hymn": "59",
    "verse": "2",
    "text_sa": "yád vo vayáṃ praminā́ma vratā́ni vidúṣāṃ devā áviduṣṭarāsaḥ | agníṣ ṭád viśvā́d ā́ pr̥ṇātu vidvā́nt sómasya yó brāhmaṇā́m̐ āvivéśa ||2||"
  },
  {
    "book": "19",
    "hymn": "59",
    "verse": "3",
    "text_sa": "ā́ devā́nām ápi pánthām aganma yác chaknávāma tád anuprávoḍhum | agnír vidvā́nt sá yajāt sá íd dhótā só 'dhvarā́nt sá r̥tū́n kalpayāti ||3||"
  },
  {
    "book": "19",
    "hymn": "60",
    "verse": "1",
    "text_sa": "vā́ṅ ma āsán nasóḥ prāṇáś cákṣur akṣṇóḥ śrótraṃ kárṇayoḥ | ápalitāḥ kéśā áśoṇā dántā bahú bāhvór bálam ||1||"
  },
  {
    "book": "19",
    "hymn": "60",
    "verse": "2",
    "text_sa": "ūrvór ójo jáṅghayor javáḥ pā́dayoḥ | pratiṣṭhā́ áriṣṭāni me sárvātmā́nibhr̥ṣṭaḥ ||2||"
  },
  {
    "book": "19",
    "hymn": "61",
    "verse": "1",
    "text_sa": "tanū́s tanvā̀ me sahe datáḥ sárvam ā́yur aśīya | syonáṃ me sīda purúḥ pr̥ṇasva pávamānaḥ svargé ||1||"
  },
  {
    "book": "19",
    "hymn": "62",
    "verse": "1",
    "text_sa": "priyáṃ mā kr̥ṇu devéṣu priyáṃ rā́jasu mā kr̥ṇu | priyáṃ sárvasya páśyata utá śūdrá utā́rye ||1||"
  },
  {
    "book": "19",
    "hymn": "63",
    "verse": "1",
    "text_sa": "út tiṣṭha brahmaṇas pate devā́n yajñéna bodhaya | ā́yuḥ prāṇáṃ prajā́ṃ paśū́n kīrtíṃ yájamānaṃ ca vardhaya ||1||"
  },
  {
    "book": "19",
    "hymn": "64",
    "verse": "1",
    "text_sa": "ágne samídham ā́hārṣaṃ br̥haté jātávedase | sá me śraddhā́ṃ ca medhā́ṃ ca jātávedāḥ prá yachatu ||1||"
  },
  {
    "book": "19",
    "hymn": "64",
    "verse": "2",
    "text_sa": "idhména tvā jātavedaḥ samídhā vardhayāmasi | táthā tvám asmā́n vardhaya prajáyā ca dhánena ca ||2||"
  },
  {
    "book": "19",
    "hymn": "64",
    "verse": "3",
    "text_sa": "yád agne yā́ni kā́ni cid ā́ te dā́rūṇi dadhmási | sárvaṃ tád astu me śiváṃ táj juṣasva yaviṣṭhya ||3||"
  },
  {
    "book": "19",
    "hymn": "64",
    "verse": "4",
    "text_sa": "etā́s te agne samídhas tvám iddháḥ samíd bhava | ā́yur asmā́su dhehy amr̥tatvám ācāryā̀ya ||4||"
  },
  {
    "book": "19",
    "hymn": "65",
    "verse": "1",
    "text_sa": "háriḥ suparṇó dívam ā́ruho 'rcíṣā yé tvā dípsanti dívam utpátantam | áva tā́ṃ jahi hárasā jātavedó 'bibhyad ugró 'rcíṣā dívam ā́ roha sūrya ||1||"
  },
  {
    "book": "19",
    "hymn": "66",
    "verse": "1",
    "text_sa": "áyojālā ásurā māyíno 'yasmáyaiḥ pā́śair aṅkíno yé cáranti | tā́ṃs te randhayāmi hárasā jātavedaḥ sahásrar̥ṣṭiḥ sapátnān pramr̥ṇán pāhi vájraḥ ||1||"
  },
  {
    "book": "19",
    "hymn": "67",
    "verse": "1",
    "text_sa": "páśyema śarádaḥ śatám ||1||"
  },
  {
    "book": "19",
    "hymn": "67",
    "verse": "2",
    "text_sa": "jī́vema śarádaḥ śatám ||2||"
  },
  {
    "book": "19",
    "hymn": "67",
    "verse": "3",
    "text_sa": "búdhyema śarádaḥ śatám ||3||"
  },
  {
    "book": "19",
    "hymn": "67",
    "verse": "4",
    "text_sa": "róhema śarádaḥ śatám ||4||"
  },
  {
    "book": "19",
    "hymn": "67",
    "verse": "5",
    "text_sa": "pū́ṣema śarádaḥ śatám ||5||"
  },
  {
    "book": "19",
    "hymn": "67",
    "verse": "6",
    "text_sa": "bhávema śarádaḥ śatám ||6||"
  },
  {
    "book": "19",
    "hymn": "67",
    "verse": "7",
    "text_sa": "bhū́ṣema śarádaḥ śatám ||7||"
  },
  {
    "book": "19",
    "hymn": "67",
    "verse": "8",
    "text_sa": "bhū́yasīḥ śarádaḥ śatám ||8||"
  },
  {
    "book": "19",
    "hymn": "68",
    "verse": "1",
    "text_sa": "ávyasaś ca vyácasaś ca bílaṃ ví ṣyāmi māyáyā | tā́bhyām uddhŕ̥tya védam átha kármāṇi kr̥ṇmahe ||1||"
  },
  {
    "book": "19",
    "hymn": "69",
    "verse": "1",
    "text_sa": "jīvā́ stha jīvyā́saṃ sárvam ā́yur jīvyāsam ||1||"
  },
  {
    "book": "19",
    "hymn": "69",
    "verse": "2",
    "text_sa": "upajīvā́ sthópa jīvyāsaṃ sárvam ā́yur jīvyāsam ||2||"
  },
  {
    "book": "19",
    "hymn": "69",
    "verse": "3",
    "text_sa": "saṃjīvā́ stha sáṃ jīvyāsaṃ sárvam ā́yur jīvyāsam ||3||"
  },
  {
    "book": "19",
    "hymn": "69",
    "verse": "4",
    "text_sa": "jīvalā́ stha jīvyā́saṃ sárvam ā́yur jīvyāsam ||4||"
  },
  {
    "book": "19",
    "hymn": "70",
    "verse": "1",
    "text_sa": "índra jī́va sū́rya jī́va dévā jī́vā jīvyā́sam ahám | sárvam ā́yur jīvyāsam ||1||"
  },
  {
    "book": "19",
    "hymn": "71",
    "verse": "1",
    "text_sa": "stutā́ máyā varadā́ vedamātā́ prá codayantāṃ pāvamānī́ dvijā́nām | ā́yuḥ prāṇáṃ prajā́ṃ paśúṃ kīrtíṃ dráviṇaṃ brahmavarcasám | máhyaṃ dattvā́ vrajata brahmalokám ||1||"
  },
  {
    "book": "19",
    "hymn": "72",
    "verse": "1",
    "text_sa": "yásmāt kóśād udábharāma védaṃ tásminn antár áva dadhma enam | kr̥tám iṣṭáṃ bráhmaṇo vīryèṇa téna mā devās tápasāvatehá ||1||"
  },
  {
    "book": "20",
    "hymn": "1",
    "verse": "1",
    "text_sa": "índra tvā vr̥ṣabháṃ vayáṃ suté sóme havāmahe | sá pāhi mádhvo ándhasaḥ ||1||"
  },
  {
    "book": "20",
    "hymn": "1",
    "verse": "2",
    "text_sa": "máruto yásya hí kṣáye pāthā́ divó vimahasaḥ | sá sugopā́tamo jánaḥ ||2||"
  },
  {
    "book": "20",
    "hymn": "1",
    "verse": "3",
    "text_sa": "ukṣā́nnāya vaśā́nnāya sómapr̥ṣṭhāya vedháse | stómair vidhemāgnáye ||3||"
  },
  {
    "book": "20",
    "hymn": "2",
    "verse": "1",
    "text_sa": "marútaḥ potrā́t suṣṭúbhaḥ svarkā́d r̥túnā sómaṃ pibantu ||1||"
  },
  {
    "book": "20",
    "hymn": "2",
    "verse": "2",
    "text_sa": "agnír ā́gnīdhrāt suṣṭúbhaḥ svarkā́d r̥túnā sómaṃ pibatu ||2||"
  },
  {
    "book": "20",
    "hymn": "2",
    "verse": "3",
    "text_sa": "índro brahmā́ brā́hmaṇāt suṣṭúbhaḥ svarkā́d r̥túnā sómaṃ pibatu ||3||"
  },
  {
    "book": "20",
    "hymn": "2",
    "verse": "4",
    "text_sa": "devó draviṇodā́ḥ potrā́t suṣṭúbhaḥ svarkā́d r̥túnā sómaṃ pibatu ||4||"
  },
  {
    "book": "20",
    "hymn": "3",
    "verse": "1",
    "text_sa": "ā́ yāhi suṣumā́ hí ta índra sómaṃ píbā imám | édáṃ barhíḥ sado máma ||1||"
  },
  {
    "book": "20",
    "hymn": "3",
    "verse": "2",
    "text_sa": "ā́ tvā brahmayújā hárī váhatām indra keśínā | úpa bráhmāṇi naḥ śr̥ṇu ||2||"
  },
  {
    "book": "20",
    "hymn": "3",
    "verse": "3",
    "text_sa": "brahmā́ṇas tvā vayáṃ yujā́ somapā́m indra somínaḥ | sutā́vanto havāmahe ||3||"
  },
  {
    "book": "20",
    "hymn": "4",
    "verse": "1",
    "text_sa": "ā́ no yāhi sutā́vato 'smā́kaṃ suṣṭutī́r úpa | píbā sú śiprinn ándhasaḥ ||1||"
  },
  {
    "book": "20",
    "hymn": "4",
    "verse": "2",
    "text_sa": "ā́ te siñcāmi kukṣyór ánu gā́trā ví dhāvatu | gr̥bhāyá jihváyā mádhu ||2||"
  },
  {
    "book": "20",
    "hymn": "4",
    "verse": "3",
    "text_sa": "svādúṣ ṭe astu saṃsúde mádhumān tanvè táva | sómaḥ śám astu te hr̥dé ||3||"
  },
  {
    "book": "20",
    "hymn": "5",
    "verse": "1",
    "text_sa": "ayám u tvā vicarṣaṇe jánīr ivābhí sáṃvr̥taḥ | prá sóma indra sarpatu ||1||"
  },
  {
    "book": "20",
    "hymn": "5",
    "verse": "2",
    "text_sa": "tuvigrī́vo vapódaraḥ subāhúr ándhaso sáde | índro vr̥trā́ṇi jighnate ||2||"
  },
  {
    "book": "20",
    "hymn": "5",
    "verse": "3",
    "text_sa": "índra préhi purás tváṃ víśvasyéśāna ójasā | vr̥trā́ṇi vr̥trahaṃ jahi ||3||"
  },
  {
    "book": "20",
    "hymn": "5",
    "verse": "4",
    "text_sa": "dīrghás te astv aṅkuśó yénā vásu prayáchasi | yájamānāya sunvaté ||4||"
  },
  {
    "book": "20",
    "hymn": "5",
    "verse": "5",
    "text_sa": "ayáṃ ta indra sómo nípūto ádhi barhíṣi | éhīm asyá drávā píba ||5||"
  },
  {
    "book": "20",
    "hymn": "5",
    "verse": "6",
    "text_sa": "śā́cigo śā́cipūjanāyáṃ ráṇāya te sutáḥ | ā́khaṇḍala prá hūyase ||6||"
  },
  {
    "book": "20",
    "hymn": "5",
    "verse": "7",
    "text_sa": "yás te śr̥ṅgavr̥ṣo napāt práṇapāt kuṇḍapā́yyaḥ | ny àsmin dadhra ā́ mánaḥ ||7||"
  },
  {
    "book": "20",
    "hymn": "6",
    "verse": "1",
    "text_sa": "índra tvā vr̥ṣabháṃ vayáṃ suté sóme havāmahe | sá pāhi mádhvo ándhasaḥ ||1||"
  },
  {
    "book": "20",
    "hymn": "6",
    "verse": "2",
    "text_sa": "índra kratuvídaṃ sutáṃ sómaṃ harya puruṣṭuta | píbā́ vr̥ṣasva tā́tr̥pim ||2||"
  },
  {
    "book": "20",
    "hymn": "6",
    "verse": "3",
    "text_sa": "índra prá ṇo dhitā́vānaṃ yajñáṃ víśvebhir devébhir | tirá stavāna viśpate ||3||"
  },
  {
    "book": "20",
    "hymn": "6",
    "verse": "4",
    "text_sa": "índra sómāḥ sutā́ imé táva prá yanti satpate | kṣáyaṃ candrā́sa índavaḥ ||4||"
  },
  {
    "book": "20",
    "hymn": "6",
    "verse": "5",
    "text_sa": "dadhiṣvā́ jaṭháre sutáṃ sómam indra váreṇyam | táva dyukṣā́sa índavaḥ ||5||"
  },
  {
    "book": "20",
    "hymn": "6",
    "verse": "6",
    "text_sa": "gírvaṇaḥ pāhí naḥ sutáṃ mádhor dhā́rābhir ajyase | índra tvā́dātam íd yáśaḥ ||6||"
  },
  {
    "book": "20",
    "hymn": "6",
    "verse": "7",
    "text_sa": "abhí dyumnā́ni vanína índraṃ sacante ákṣitā | pītvī́ sómasya vāvr̥dhe ||7||"
  },
  {
    "book": "20",
    "hymn": "6",
    "verse": "8",
    "text_sa": "arvāváto na ā́ gahi parāvátaś ca vr̥trahan | imā́ juṣasva no gíraḥ ||8||"
  },
  {
    "book": "20",
    "hymn": "6",
    "verse": "9",
    "text_sa": "yád antarā́ parāvátam arvāvátaṃ ca hūyáse | índrehá táta ā́ gahi ||9||"
  },
  {
    "book": "20",
    "hymn": "7",
    "verse": "1",
    "text_sa": "úd ghéd abhí śrutā́maghaṃ vr̥ṣabháṃ náryāpasam | ástāram eṣi sūrya ||1||"
  },
  {
    "book": "20",
    "hymn": "7",
    "verse": "2",
    "text_sa": "náva yó navatíṃ púro bibhéda bāhvòjasā | áhiṃ ca vr̥trahā́vadhīt ||2||"
  },
  {
    "book": "20",
    "hymn": "7",
    "verse": "3",
    "text_sa": "sá na índraḥ śiváḥ sákhā́śvāvad gómad yávamat | urúdhāreva dohate ||3||"
  },
  {
    "book": "20",
    "hymn": "7",
    "verse": "4",
    "text_sa": "índra kratuvídaṃ sutáṃ sómaṃ harya puruṣṭuta | pibā́ vr̥ṣasva tā́tr̥pim ||4||"
  },
  {
    "book": "20",
    "hymn": "8",
    "verse": "1",
    "text_sa": "evā́ pāhi pratnáthā mándatu tvā śrudhí bráhma vāvr̥dhásvotá gīrbhíḥ | āvíḥ sū́ryaṃ kr̥ṇuhí pīpihī́ṣo jahí śátrūm̐r abhí gā́ indra tr̥ndhi ||1||"
  },
  {
    "book": "20",
    "hymn": "8",
    "verse": "2",
    "text_sa": "arvā́ṅ éhi sómakāmaṃ tvāhur ayáṃ sutás tásya pibā mádāya | uruvyácā jaṭhára ā́ vr̥ṣasva pitéva naḥ śr̥ṇuhi hūyámānaḥ ||2||"
  },
  {
    "book": "20",
    "hymn": "8",
    "verse": "3",
    "text_sa": "ā́pūrṇo asya kaláśaḥ svā́hā sékteva kóśaṃ siṣice píbadhyai | sám u priyā́ ā́vavr̥tran mádāya pradakṣiṇíd abhí sómāsa índram ||3||"
  },
  {
    "book": "20",
    "hymn": "9",
    "verse": "1",
    "text_sa": "táṃ vo dasmám r̥tīṣáham vásor mandānám ándhasaḥ | abhí vatsáṃ ná svásareṣu dhenáva índraṃ gīrbhír navāmahe ||1||"
  },
  {
    "book": "20",
    "hymn": "9",
    "verse": "2",
    "text_sa": "dyukṣáṃ sudā́nuṃ táviṣībhir ā́vr̥taṃ giríṃ ná purubhójasam | kṣumántaṃ vā́jaṃ śatínaṃ sahasríṇaṃ makṣū́ gómantam īmahe ||2||"
  },
  {
    "book": "20",
    "hymn": "9",
    "verse": "3",
    "text_sa": "tát tvā yāmi suvī́ryaṃ tád bráhma pūrvácittaye | yénā yátibhyo bhŕ̥gave dháne hité yéna práskaṇvam ā́vitha ||3||"
  },
  {
    "book": "20",
    "hymn": "9",
    "verse": "4",
    "text_sa": "yénā samudrám ásr̥jo mahī́r apás tád indra vŕ̥ṣṇi te śávaḥ | sadyáḥ só asya mahimā́ ná saṃnáśe yáṃ kṣoṇī́r anucakradé ||4||"
  },
  {
    "book": "20",
    "hymn": "10",
    "verse": "1",
    "text_sa": "úd u té mádhumattamā gíra stómāsa īrate | satrājíto dhanasā́ ákṣitotayo vājayánto ráthā iva ||1||"
  },
  {
    "book": "20",
    "hymn": "10",
    "verse": "2",
    "text_sa": "káṇvā iva bhŕ̥gavaḥ sū́ryā iva víśvam íd dhītám ānaśuḥ | índraṃ stómebhir maháyanta āyávaḥ priyámedhāso asvaran ||2||"
  },
  {
    "book": "20",
    "hymn": "11",
    "verse": "1",
    "text_sa": "índraḥ pūrbhíd ā́tirad dā́sam arkáir vidádvasur dáyamāno ví śátrūn | bráhmajūtas tanvā̀ vāvr̥dhānó bhū́ridātra ā́pr̥ṇad ródasī ubhé ||1||"
  },
  {
    "book": "20",
    "hymn": "11",
    "verse": "2",
    "text_sa": "makhásya te taviṣásya prá jūtím íyarmi vā́cam amŕ̥tāya bhū́ṣan | índra kṣitīnā́m asi mā́nuṣīṇāṃ viśā́ṃ dáivīnām utá pūrvayā́vā ||2||"
  },
  {
    "book": "20",
    "hymn": "11",
    "verse": "3",
    "text_sa": "índro vr̥trám avr̥ṇoc chárdhanītiḥ prá māyínām aminād várpaṇītiḥ | áhan vyàṃsam uśádhag váneṣv āvír dhénā akr̥ṇod rāmyā́ṇām ||3||"
  },
  {
    "book": "20",
    "hymn": "11",
    "verse": "4",
    "text_sa": "índraḥ svarṣā́ janáyann áhāni jigā́yośígbhiḥ pŕ̥tanā abhiṣṭíḥ | prā́rocayan mánave ketúm áhnām ávindaj jyótir br̥haté ráṇāya ||4||"
  },
  {
    "book": "20",
    "hymn": "11",
    "verse": "5",
    "text_sa": "índras tújo barháṇā ā́ viveśa nr̥vád dádhāno náryā purū́ṇi | ácetayad dhíya imā́ jaritré prémáṃ várṇam atirac chukrám āsām ||5||"
  },
  {
    "book": "20",
    "hymn": "11",
    "verse": "6",
    "text_sa": "mahó mahā́ni panayanty asyéndrasya kárma súkr̥tā purū́ṇi | vr̥jánena vr̥jinā́nt sáṃ pipeṣa māyā́bhir dasyū́m̐r abhíbhūtyojāḥ ||6||"
  },
  {
    "book": "20",
    "hymn": "11",
    "verse": "7",
    "text_sa": "yudhéndro mahnā́ várivaś cakāra devébhyaḥ sátpatiś carṣaṇiprā́ḥ | vivásvataḥ sádane asya tā́ni víprā ukthébhiḥ kaváyo gr̥ṇanti ||7||"
  },
  {
    "book": "20",
    "hymn": "11",
    "verse": "8",
    "text_sa": "satrāsā́haṃ váreṇyaṃ sahodā́ṃ sasavā́ṃsaṃ svàr apáś ca devī́ḥ | sasā́na yáḥ pr̥thivī́ṃ dyā́m utémā́m índraṃ madanty ánu dhī́raṇāsaḥ ||8||"
  },
  {
    "book": "20",
    "hymn": "11",
    "verse": "9",
    "text_sa": "sasā́nā́tyām̐ utá sū́ryaṃ sasānéndraḥ sasāna purubhójasaṃ gā́m | hiraṇyáyam utá bhógaṃ sasāna hatvī́ dásyūn prā́ryaṃ várṇam āvat ||9||"
  },
  {
    "book": "20",
    "hymn": "11",
    "verse": "10",
    "text_sa": "índra óṣadhīr asanod áhāni vánaspátīm̐r asanod antárikṣam | bibhéda baláṃ nunudé vívācó 'thābhavad damitā́bhíkratūnām ||10||"
  },
  {
    "book": "20",
    "hymn": "11",
    "verse": "11",
    "text_sa": "śunáṃ huvema maghávānam índram asmín bháre nŕ̥tamaṃ vā́jasātau | śr̥ṇvántam ugrám ūtáye samátsu ghnántaṃ vr̥trā́ṇi saṃjítaṃ dhánānām ||11||"
  },
  {
    "book": "20",
    "hymn": "12",
    "verse": "1",
    "text_sa": "úd u bráhmāṇy airata śravasyéndraṃ samaryé mahayā vasiṣṭha | ā́ yó víśvāni śávasā tatā́nopaśrotā́ ma ī́vato vácāṃsi ||1||"
  },
  {
    "book": "20",
    "hymn": "12",
    "verse": "2",
    "text_sa": "áyāmi ghóṣa indra devájāmir irajyánta yác churúdho vívāci | nahí svám ā́yuś cikité jáneṣu tā́nī́d áṃhāṃsy áti parṣy asmā́n ||2||"
  },
  {
    "book": "20",
    "hymn": "12",
    "verse": "3",
    "text_sa": "yujé ráthaṃ gavéṣaṇaṃ háribhyām úpa bráhmāṇi jujuṣāṇám asthuḥ | ví bādhiṣṭa syá ródasī mahitvéndro vr̥trā́ṇy apratī́ jaghanvā́n ||3||"
  },
  {
    "book": "20",
    "hymn": "12",
    "verse": "4",
    "text_sa": "ā́paś cit pipyu staryò ná gā́vo nákṣann r̥táṃ jaritā́ras ta indra | yāhí vāyúr ná niyúto no áchā tváṃ hí dhībhír dáyase ví vā́jān ||4||"
  },
  {
    "book": "20",
    "hymn": "12",
    "verse": "5",
    "text_sa": "té tvā mádā indra mādayantu śuṣmíṇaṃ tuvirā́dhasaṃ jaritré | éko devatrā́ dáyase hí mártān asmín chūra sávane mādayasva ||5||"
  },
  {
    "book": "20",
    "hymn": "12",
    "verse": "6",
    "text_sa": "evéd índraṃ vŕ̥ṣaṇaṃ vájrabāhuṃ vásiṣṭhāso abhy àrcanty arkáiḥ | sá na stutó vīrávad dhātu gómad yūyáṃ pāta svastíbhiḥ sádā naḥ ||6||"
  },
  {
    "book": "20",
    "hymn": "12",
    "verse": "7",
    "text_sa": "r̥jīṣī́ vajrī́ vr̥ṣabhás turāṣā́ṭ chuṣmī́ rā́jā vr̥trahā́ somapā́vā | yuktvā́ háribhyām úpa yāsad arvā́ṅ mā́dhyaṃdine sávane matsad índraḥ ||7||"
  },
  {
    "book": "20",
    "hymn": "13",
    "verse": "1",
    "text_sa": "índraś ca sómaṃ pibataṃ br̥haspate 'smín yajñé mandasānā́ vr̥ṣaṇvasū | ā́ vāṃ viśantv índavaḥ svābhúvo 'smé rayíṃ sárvavīraṃ ní yachatam ||1||"
  },
  {
    "book": "20",
    "hymn": "13",
    "verse": "2",
    "text_sa": "ā́ vo vahantu sáptayo raghuṣyádo raghupátvānaḥ prá jigāta bāhúbhiḥ | sīdatā barhír urú vaḥ sádas kr̥táṃ mādáyadhvaṃ maruto mádhvo ándhasaḥ ||2||"
  },
  {
    "book": "20",
    "hymn": "13",
    "verse": "3",
    "text_sa": "imáṃ stómam árhate jātávedase rátham iva sáṃ mahemā manīṣáyā | bhadrā́ hí naḥ prámatir asya saṃsády ágne sakhyé mā́ riṣāmā vayáṃ táva ||3||"
  },
  {
    "book": "20",
    "hymn": "13",
    "verse": "4",
    "text_sa": "áibhir agne saráthaṃ yāhy arvā́ṅ nānāratháṃ vā vibhávo hy áśvāḥ | pátnīvatas triṃśátaṃ trī́ṃś ca devā́n anuṣvadhám ā́ vaha mādáyasva ||4||"
  },
  {
    "book": "20",
    "hymn": "14",
    "verse": "1",
    "text_sa": "vayám u tvā́m apūrvya sthūráṃ ná kác cid bháranto 'vasyávaḥ | vā́je citráṃ havāmahe ||1||"
  },
  {
    "book": "20",
    "hymn": "14",
    "verse": "2",
    "text_sa": "úpa tvā kármann ūtáye sá no yúvográś cakrāma yó dhr̥ṣát | tvā́m íd dhy àvitā́raṃ vavr̥máhe sákhāya indra sānasím ||2||"
  },
  {
    "book": "20",
    "hymn": "14",
    "verse": "3",
    "text_sa": "yó na idámidaṃ purā́ prá vásya āninā́ya tám u va stuṣe | sákhāya índram ūtáye ||3||"
  },
  {
    "book": "20",
    "hymn": "14",
    "verse": "4",
    "text_sa": "háryaśvaṃ sátpatiṃ carṣaṇīsáhaṃ sá hí ṣmā yó ámandata | ā́ tu naḥ sá vayati gávyam áśvyaṃ stotŕ̥bhyo maghávā śatám ||4||"
  },
  {
    "book": "20",
    "hymn": "15",
    "verse": "1",
    "text_sa": "prá máṃhiṣṭhāya br̥haté br̥hádraye satyáśuṣmāya taváse matíṃ bhare | apā́m iva pravaṇé yásya durdháraṃ rā́dho viśvā́yu śávase ápāvr̥tam ||1||"
  },
  {
    "book": "20",
    "hymn": "15",
    "verse": "2",
    "text_sa": "ádha te víśvam ánu hāsad iṣṭáya ā́po nimnéva sávanā havíṣmataḥ | yát párvate ná samáśīta haryatá índrasya vájraḥ śnáthitā hiraṇyáyaḥ ||2||"
  },
  {
    "book": "20",
    "hymn": "15",
    "verse": "3",
    "text_sa": "asmái bhīmā́ya námasā sám adhvará úṣo ná śubhra ā́ bharā pánīyase | yásya dhā́ma śrávase nā́mendriyáṃ jyótir ákāri haríto nā́yase ||3||"
  },
  {
    "book": "20",
    "hymn": "15",
    "verse": "4",
    "text_sa": "imé ta indra té vayáṃ puruṣṭuta yé tvārábhya cárāmasi prabhūvaso | nahí tvád anyó girvaṇo gíraḥ sádhat kṣoṇī́r iva práti no harya tád vácaḥ ||4||"
  },
  {
    "book": "20",
    "hymn": "15",
    "verse": "5",
    "text_sa": "bhū́ri ta indra vīryàṃ táva smasy asyá stotúr maghavan kā́mam ā́ pr̥ṇa | ánu te dyáur br̥hatī́ vīryàṃ mama iyáṃ ca te pr̥thivī́ nema ójase ||5||"
  },
  {
    "book": "20",
    "hymn": "15",
    "verse": "6",
    "text_sa": "tváṃ tám indra párvataṃ mahā́m urúṃ vájreṇa vajrin parvaśáś cakartitha | ávāsr̥jo nívr̥tāḥ sártavā́ apáḥ satrā́ víśvaṃ dadhiṣe kévalaṃ sáhaḥ ||6||"
  },
  {
    "book": "20",
    "hymn": "16",
    "verse": "1",
    "text_sa": "udaprúto ná váyo rákṣamāṇā vā́vadato abhríyasyeva ghóṣāḥ | giribhrájo nórmáyo mádanto bŕ̥haspátim abhy àrkā́ anāvan ||1||"
  },
  {
    "book": "20",
    "hymn": "16",
    "verse": "2",
    "text_sa": "sáṃ góbhir aṅgirasó nákṣamāṇo bhága ivéd aryamáṇaṃ nināya | jáne mitró ná dámpatī anakti bŕ̥haspate vājáyāśū́m̐r ivājáu ||2||"
  },
  {
    "book": "20",
    "hymn": "16",
    "verse": "3",
    "text_sa": "sādhvaryā́ atithínīr iṣirā́ spārhā́ḥ suvárṇā anavadyárūpāḥ | bŕ̥haspátiḥ párvatebhyo vitū́ryā nír gā́ ūpe yávam iva sthivíbhyaḥ ||3||"
  },
  {
    "book": "20",
    "hymn": "16",
    "verse": "4",
    "text_sa": "āpruṣāyán mádhunā r̥tásya yónim avakṣipánn arká ulkā́m iva dyóḥ | bŕ̥haspátir uddhárann áśmano gā́ bhū́myā udnéva ví tvácaṃ bibheda ||4||"
  },
  {
    "book": "20",
    "hymn": "16",
    "verse": "5",
    "text_sa": "ápa jyótiṣā támo antárikṣad udnáḥ śī́pālam iva vā́ta ājat | bŕ̥haspátir anumŕ̥śyā valásyābhrám iva vā́ta ā́ cakra ā́ gā́ḥ ||5||"
  },
  {
    "book": "20",
    "hymn": "16",
    "verse": "6",
    "text_sa": "yadā́ valásya pī́yato jásuṃ bhéd bŕ̥haspátir agnitápobhir arkáiḥ | dadbhír ná jihvā́ páriviṣṭam ā́dad āvír nidhī́m̐r akr̥ṇod usríyāṇām ||6||"
  },
  {
    "book": "20",
    "hymn": "16",
    "verse": "7",
    "text_sa": "bŕ̥haspátir ámata hí tyád āsāṃ nā́ma svarī́ṇāṃ sádane gúhā yát | āṇḍéva bhitvā́ śakunásya gárbham úd usríyāḥ párvatasya tmánājat ||7||"
  },
  {
    "book": "20",
    "hymn": "16",
    "verse": "8",
    "text_sa": "áśnā́pinaddhaṃ mádhu páry apaśyan mátsyaṃ ná dīná udáni kṣiyántam | níṣ ṭáj jabhāra camasáṃ ná vr̥kṣā́d bŕ̥haspátir viravéṇā vikŕ̥tya ||8||"
  },
  {
    "book": "20",
    "hymn": "16",
    "verse": "9",
    "text_sa": "sóṣā́m avindat sá svàḥ só agníṃ só arkéṇa ví babādhe támāṃsi | bŕ̥haspátir góvapuṣo valásya nír majjā́naṃ ná párvaṇo jabhāra ||9||"
  },
  {
    "book": "20",
    "hymn": "16",
    "verse": "10",
    "text_sa": "himéva parṇā́ muṣitā́ vánāni bŕ̥haspátinākr̥payad való gā́ḥ | anānukr̥tyám apunáś cakāra yā́t sū́ryāmā́sā mithá uccárātaḥ ||10||"
  },
  {
    "book": "20",
    "hymn": "16",
    "verse": "11",
    "text_sa": "abhí śyāváṃ ná kŕ̥śanebhir áśvaṃ nákṣatrebhiḥ pitáro dyā́m apiṃśan | rā́tryāṃ támo ádadhur jyótir áhan bŕ̥haspátir bhinád ádriṃ vidád gā́ḥ ||11||"
  },
  {
    "book": "20",
    "hymn": "16",
    "verse": "12",
    "text_sa": "idám akarma námo abhriyā́ya yáḥ pūrvī́r ánv ānónavīti | bŕ̥haspátiḥ sá hí góbhiḥ só áśvaiḥ sá vīrébhiḥ sá nŕ̥bhir no váyo dhāt ||12||"
  },
  {
    "book": "20",
    "hymn": "17",
    "verse": "1",
    "text_sa": "áchā ma índraṃ matáyaḥ svarvídaḥ sadhrī́cīr víśvā uśatī́r anūṣata | pári ṣvajante jánayo yáthā pátiṃ máryaṃ ná śundhyúṃ maghávānam ūtáye ||1||"
  },
  {
    "book": "20",
    "hymn": "17",
    "verse": "2",
    "text_sa": "ná ghā tvadríg ápa veti me mánas tvé ít kā́maṃ puruhūta śiśraya | rā́jeva dasma ní ṣadó 'dhi barhíṣy asmínt sú sóme 'vapā́nam astu te ||2||"
  },
  {
    "book": "20",
    "hymn": "17",
    "verse": "3",
    "text_sa": "viṣūvŕ̥d índro ámuter utá kṣudháḥ sá íd rāyó maghávā vásva īśate | tásyéd imé pravaṇé saptá síndhavo váyo vardhanti vr̥ṣabhásya śuṣmíṇaḥ ||3||"
  },
  {
    "book": "20",
    "hymn": "17",
    "verse": "4",
    "text_sa": "váyo ná vr̥kṣáṃ supalāśám ā́sadant sómāsa índraṃ mandínaś camūṣádaḥ | práiṣām ánīkaṃ śávasā dávidyutad vidát svàr mánave jyótir ā́ryam ||4||"
  },
  {
    "book": "20",
    "hymn": "17",
    "verse": "5",
    "text_sa": "kr̥táṃ ná śvaghnī́ ví cinoti dévane saṃvárgaṃ yán maghávā sū́ryaṃ jáyat | ná tát te anyó ánu vīryàṃ śakan ná purāṇó maghavan nótá nū́tanaḥ ||5||"
  },
  {
    "book": "20",
    "hymn": "17",
    "verse": "6",
    "text_sa": "víśaṃviśaṃ maghávā páry aśāyata jánānāṃ dhénā avacā́kaśad vŕ̥ṣā | yásyā́ha śakráḥ sávaneṣu ráṇyati sá tīvráiḥ sómaiḥ sahate pr̥tanyatáḥ ||6||"
  },
  {
    "book": "20",
    "hymn": "17",
    "verse": "7",
    "text_sa": "ā́po ná síndhum abhí yát samákṣarant sómāsa índraṃ kulyā́ iva hradám | várdhanti víprā máho asya sā́dane yávaṃ ná vr̥ṣṭír divyéna dā́nunā ||7||"
  },
  {
    "book": "20",
    "hymn": "17",
    "verse": "8",
    "text_sa": "vŕ̥ṣā ná kruddháḥ patayad rájaḥsv ā́ yó aryápatnīr ákr̥ṇod imā́ apáḥ | sá sunvaté maghávā jīrádānavé 'vindaj jyótir mánave havíṣmate ||8||"
  },
  {
    "book": "20",
    "hymn": "17",
    "verse": "9",
    "text_sa": "új jāyatāṃ paraśú jyótiṣā sahá bhūyā́ r̥tásya sudúghā purāṇavát | ví rocatām aruṣó bhānúnā śúciḥ svàr ná śukráṃ śuśucīta sátpatiḥ ||9||"
  },
  {
    "book": "20",
    "hymn": "17",
    "verse": "10",
    "text_sa": "góbhiṣ ṭaremā́matiṃ durévāṃ yávena kṣúdhaṃ puruhūta víśvām | vayáṃ rā́jabhiḥ prathamā́ dhánāny asmā́kena vr̥jánenā jayema ||10||"
  },
  {
    "book": "20",
    "hymn": "17",
    "verse": "11",
    "text_sa": "bŕ̥haspátir naḥ pári pātu paścā́d utóttarasmād ádharād aghāyóḥ | índraḥ purástād utá madhyató naḥ sákhā sákhibhyaḥ várivaḥ kr̥ṇotu ||11||"
  },
  {
    "book": "20",
    "hymn": "17",
    "verse": "12",
    "text_sa": "bŕ̥haspate yuvám índraś ca vásvo divyásyeśāthe utá pā́rthivasya | dhattáṃ rayíṃ stuvaté kīráye cid yūyáṃ pāta svastíbhiḥ sádā naḥ ||12||"
  },
  {
    "book": "20",
    "hymn": "18",
    "verse": "1",
    "text_sa": "vayám u tvā tadítarthā índra tvāyántaḥ sákhāyaḥ | káṇvā ukthébhir jarante ||1||"
  },
  {
    "book": "20",
    "hymn": "18",
    "verse": "2",
    "text_sa": "ná ghem anyád ā́ papana vájrinn apáso náviṣṭau | távéd u stómaṃ ciketa ||2||"
  },
  {
    "book": "20",
    "hymn": "18",
    "verse": "3",
    "text_sa": "ichánti devā́ḥ sunvántaṃ ná svápnāya spr̥hayanti | yánti pramā́dam átandrāḥ ||3||"
  },
  {
    "book": "20",
    "hymn": "18",
    "verse": "4",
    "text_sa": "vayám indra tvāyávo 'bhí prá ṇonumo vr̥ṣan | viddhí tv àsyá no vaso ||4||"
  },
  {
    "book": "20",
    "hymn": "18",
    "verse": "5",
    "text_sa": "mā́ no nidé ca váktave 'ryó randhīr árāvne | tvé ápi krátur máma ||5||"
  },
  {
    "book": "20",
    "hymn": "18",
    "verse": "6",
    "text_sa": "tváṃ vármāsi sapráthaḥ puroyodháś ca vr̥trahan | tváyā práti bruve yujā́ ||6||"
  },
  {
    "book": "20",
    "hymn": "19",
    "verse": "1",
    "text_sa": "vā́rtrahatyāya śávase pr̥tanāṣā́hyāya ca | índra tvā́ vartayāmasi ||1||"
  },
  {
    "book": "20",
    "hymn": "19",
    "verse": "2",
    "text_sa": "arvācī́naṃ sú te mána utá cákṣuḥ śatakrato | índra kr̥ṇvántu vāghátaḥ ||2||"
  },
  {
    "book": "20",
    "hymn": "19",
    "verse": "3",
    "text_sa": "nā́māni te śatakrato víśvābhir gīrbhír īmahe | índrābhimātiṣā́hye ||3||"
  },
  {
    "book": "20",
    "hymn": "19",
    "verse": "4",
    "text_sa": "puruṣṭutásya dhā́mabhiḥ śaténa mahayāmasi | índrasya carṣaṇīdhŕ̥taḥ ||4||"
  },
  {
    "book": "20",
    "hymn": "19",
    "verse": "5",
    "text_sa": "índraṃ vr̥trā́ya hántave puruhūtám úpa bruve | bháreṣu vā́jasātaye ||5||"
  },
  {
    "book": "20",
    "hymn": "19",
    "verse": "6",
    "text_sa": "vā́jeṣu sāsahír bhava tvā́m īmahe śatakrato | índra vr̥trā́ya hántave ||6||"
  },
  {
    "book": "20",
    "hymn": "19",
    "verse": "7",
    "text_sa": "dyumnéṣu pr̥tanā́jye pr̥tsutū́rṣu śrávaḥsu ca | índra sā́kṣvābhímātiṣu ||7||"
  },
  {
    "book": "20",
    "hymn": "20",
    "verse": "1",
    "text_sa": "śuṣmíntamaṃ na ūtáye dyumnínaṃ pāhi jā́gr̥vim | índra sómaṃ śatakrato ||1||"
  },
  {
    "book": "20",
    "hymn": "20",
    "verse": "2",
    "text_sa": "indriyā́ṇi śatakrato yā́ te jáneṣu pañcásu | índra tā́ni ta ā́ vr̥ṇe ||2||"
  },
  {
    "book": "20",
    "hymn": "20",
    "verse": "3",
    "text_sa": "ágann indra śrávo br̥hád dyumnáṃ dadhiṣva duṣṭáram | út te śúṣmaṃ tirāmasi ||3||"
  },
  {
    "book": "20",
    "hymn": "20",
    "verse": "4",
    "text_sa": "arvāváto na ā́ gahy átho śakra parāvátaḥ | u lokó yás te adriva índrehá táta ā́ gahi ||4||"
  },
  {
    "book": "20",
    "hymn": "20",
    "verse": "5",
    "text_sa": "índro aṅgáṃ mahád bhayám abhí ṣád ápa cucyavat | sá hí sthiró vícarṣaṇiḥ ||5||"
  },
  {
    "book": "20",
    "hymn": "20",
    "verse": "6",
    "text_sa": "índraś ca mr̥láyāti no ná naḥ paścā́d agháṃ naśat | bhadráṃ bhavāti naḥ puráḥ ||6||"
  },
  {
    "book": "20",
    "hymn": "20",
    "verse": "7",
    "text_sa": "índra ā́śābhyas pári sárvābhyo ábhayaṃ karat | jétā śátrūn vícarṣaṇiḥ ||7||"
  },
  {
    "book": "20",
    "hymn": "21",
    "verse": "1",
    "text_sa": "ny ū ṣú vā́caṃ prá mahé bharāmahe gíra índrāya sádane vivásvataḥ | nū́ cid dhí rátnaṃ sasatā́m ivā́vidan ná duṣṭutír draviṇodéṣu śasyate ||1||"
  },
  {
    "book": "20",
    "hymn": "21",
    "verse": "2",
    "text_sa": "duró áśvasya durá indra gór asi duró yávasya vásuna inás pátiḥ | śikṣānaráḥ pradívo ákāmakarśanaḥ sákhā sákhibhyas tám idáṃ gr̥ṇīmasi ||2||"
  },
  {
    "book": "20",
    "hymn": "21",
    "verse": "3",
    "text_sa": "śácīva indra purukr̥d dyumattama távéd idám abhítaś cekite vásu | átaḥ saṃgŕ̥bhyābhibhūta ā́ bhara mā́ tvāyató jaritúḥ kā́mam ūnayīḥ ||3||"
  },
  {
    "book": "20",
    "hymn": "21",
    "verse": "4",
    "text_sa": "ebhír dyúbhir sumánā ebhír índubhir nirundhānó ámatiṃ góbhir aśvínā | índreṇa dásyuṃ daráyanta índubhir yutádveṣasaḥ sam iṣā́ rabhemahi ||4||"
  },
  {
    "book": "20",
    "hymn": "21",
    "verse": "5",
    "text_sa": "sám indra rāyā́ sám iṣā́ rabhemahi sáṃ vā́jebhiḥ puruścandráir abhídyubhiḥ | sáṃ devyā́ prámatyā vīráśuṣmayā góagrayā́śvāvatyā rabhemahi ||5||"
  },
  {
    "book": "20",
    "hymn": "21",
    "verse": "6",
    "text_sa": "té tvā mádā amadan tā́ni vŕ̥ṣṇyā te sómāso vr̥trahátyeṣu satpate | yát kāráve dáśa vr̥trā́ṇy apratí barhíṣmate ní sahásrāṇi barháyaḥ ||6||"
  },
  {
    "book": "20",
    "hymn": "21",
    "verse": "7",
    "text_sa": "yudhā́ yúdham úpa ghéd eṣi dhr̥ṣṇuyā́ purā́ púraṃ sám idáṃ haṃsy ójasā | námyā yád indra sákhyā parāváti nibarháyo námuciṃ nā́ma māyínam ||7||"
  },
  {
    "book": "20",
    "hymn": "21",
    "verse": "8",
    "text_sa": "tváṃ kárañjam utá parṇáyaṃ vadhīs téjiṣṭhayātithigvásya vartanī́ | tváṃ śatā́ váṅgr̥dasyābhinat púro 'nānudáḥ páriṣūtā r̥jíśvanā ||8||"
  },
  {
    "book": "20",
    "hymn": "21",
    "verse": "9",
    "text_sa": "tvám etā́ṃ janarā́jño dvír dáśābandhúnā suśrávasopajagmúṣaḥ | ṣaṣṭíṃ sahásrā navatíṃ náva śrutó ní cakréṇa ráthyā duṣpádāvr̥ṇak ||9||"
  },
  {
    "book": "20",
    "hymn": "21",
    "verse": "10",
    "text_sa": "tvám āvitha suśrávasaṃ távotíbhis táva trā́mabhir indra tū́rvayāṇam | tvá asmai kútsam atithigvám āyúṃ mahé rā́jñe yū́ne arandhanāyaḥ ||10||"
  },
  {
    "book": "20",
    "hymn": "21",
    "verse": "11",
    "text_sa": "yá udŕ̥cīndra devágopāḥ sákhāyas te śivátamā ásāma | tvā́ṃ stoṣāma tváyā suvī́rā drā́ghīya ā́yuḥ prataráṃ dádhānāḥ ||11||"
  },
  {
    "book": "20",
    "hymn": "22",
    "verse": "1",
    "text_sa": "abhí tvā vr̥ṣabhā suté sutáṃ sr̥jāmi pītáye | tr̥mpā́ vy àśnuhī mádam ||1||"
  },
  {
    "book": "20",
    "hymn": "22",
    "verse": "2",
    "text_sa": "mā́ tvā mūrā́ aviṣyávo mópahásvāna ā́ dabhan | mā́kīṃ brahmadvíṣo vanaḥ ||2||"
  },
  {
    "book": "20",
    "hymn": "22",
    "verse": "3",
    "text_sa": "ihá tvā góparīṇasā mahé mandantu rā́dhase | sáro gauró yáthā piba ||3||"
  },
  {
    "book": "20",
    "hymn": "22",
    "verse": "4",
    "text_sa": "abhí prá gópatiṃ giréndram arca yáthā vidé | sūnúṃ satyásya sátpatim ||4||"
  },
  {
    "book": "20",
    "hymn": "22",
    "verse": "5",
    "text_sa": "ā́ hárayaḥ sasr̥jriré 'ruṣīr ádhi barhíṣi | yátrābhí saṃnávāmahe ||5||"
  },
  {
    "book": "20",
    "hymn": "22",
    "verse": "6",
    "text_sa": "índrāya gā́va āśíraṃ duduhré vajríṇe mádhu | yát sīm upahvaré vidát ||6||"
  },
  {
    "book": "20",
    "hymn": "23",
    "verse": "1",
    "text_sa": "ā́ tū́ na indra madryàg ghuvānáḥ sómapītaye | háribhyāṃ yāhy adrivaḥ ||1||"
  },
  {
    "book": "20",
    "hymn": "23",
    "verse": "2",
    "text_sa": "sattó hótā na r̥tvíyas tistiré barhír ānuṣák | áyujran prātár ádrayaḥ ||2||"
  },
  {
    "book": "20",
    "hymn": "23",
    "verse": "3",
    "text_sa": "imā́ bráhma brahmavāhaḥ kriyánta ā́ barhíḥ sīda | vīhí śūra purolā́śam ||3||"
  },
  {
    "book": "20",
    "hymn": "23",
    "verse": "4",
    "text_sa": "rārandhí sávaneṣu ṇa eṣú stómeṣu vr̥trahan | ukthéṣv indra girvaṇaḥ ||4||"
  },
  {
    "book": "20",
    "hymn": "23",
    "verse": "5",
    "text_sa": "matáyaḥ somapā́m urúṃ rihánti śávasas pátim | índraṃ vatsáṃ ná mātáraḥ ||5||"
  },
  {
    "book": "20",
    "hymn": "23",
    "verse": "6",
    "text_sa": "sá mandasvā hy ándhaso rā́dhase tanvā̀ mahé | ná stotā́raṃ nidé karaḥ ||6||"
  },
  {
    "book": "20",
    "hymn": "23",
    "verse": "7",
    "text_sa": "vayám indra tvāyávo havíṣmanto jarāmahe | utá tvám asmayúr vaso ||7||"
  },
  {
    "book": "20",
    "hymn": "23",
    "verse": "8",
    "text_sa": "mā́ré asmád ví mumuco háripriyārvā́ṅ yāhi | índra svadhāvo mátsvehá ||8||"
  },
  {
    "book": "20",
    "hymn": "23",
    "verse": "9",
    "text_sa": "arvā́ñcaṃ tvā sukhé ráthe váhatām indra keśínā | ghr̥tásnū barhír āsáde ||9||"
  },
  {
    "book": "20",
    "hymn": "24",
    "verse": "1",
    "text_sa": "úpa naḥ sutám ā́ gahi sómam indra gávāśiram | háribhyāṃ yás te asmayúḥ ||1||"
  },
  {
    "book": "20",
    "hymn": "24",
    "verse": "2",
    "text_sa": "tám indra mádam ā́ gahi barhiṣṭhā́ṃ grā́vabhiḥ sutám | kuvín nv àsya tr̥pṇávaḥ ||2||"
  },
  {
    "book": "20",
    "hymn": "24",
    "verse": "3",
    "text_sa": "índram itthā́ gíro mámā́chāgur iṣitā́ itáḥ | āvŕ̥te sómapītaye ||3||"
  },
  {
    "book": "20",
    "hymn": "24",
    "verse": "4",
    "text_sa": "índraṃ sómasya pītáye stómair ihá havāmahe | ukthébhiḥ kuvíd āgámat ||4||"
  },
  {
    "book": "20",
    "hymn": "24",
    "verse": "5",
    "text_sa": "índra sómāḥ sutā́ imé tā́n dadhiṣva śatakrato | jatháre vājinīvaso ||5||"
  },
  {
    "book": "20",
    "hymn": "24",
    "verse": "6",
    "text_sa": "vidmā́ hí tvā dhanaṃjayáṃ vā́jeṣu dadhr̥ṣáṃ kave | ádhā te sumnám īmahe ||6||"
  },
  {
    "book": "20",
    "hymn": "24",
    "verse": "7",
    "text_sa": "imám indra gávāśiraṃ yávāśiraṃ ca naḥ piba | āgátyā vŕ̥ṣabhiḥ sutám ||7||"
  },
  {
    "book": "20",
    "hymn": "24",
    "verse": "8",
    "text_sa": "túbhyéd indra svá okyè sómaṃ codāmi pītáye | eṣá rārantu te hr̥dí ||8||"
  },
  {
    "book": "20",
    "hymn": "24",
    "verse": "9",
    "text_sa": "tvā́ṃ sutásya pītáye pratnám indra havāmahe | kuśikā́so avasyávaḥ ||9||"
  },
  {
    "book": "20",
    "hymn": "25",
    "verse": "1",
    "text_sa": "áśvāvati prathamó góṣu gachati suprāvī́r indra mártyas távotíbhiḥ | tám ít pr̥ṇakṣi vásunā bhávīyasā síndhum ā́po yáthābhíto vícetasaḥ ||1||"
  },
  {
    "book": "20",
    "hymn": "25",
    "verse": "2",
    "text_sa": "ā́po ná devī́r úpa yanti hotríyam aváḥ paśyanti vítataṃ yáthā rájaḥ | prācáir devā́saḥ prá ṇayanti devayúṃ brahmapríyaṃ joṣayante varā́ iva ||2||"
  },
  {
    "book": "20",
    "hymn": "25",
    "verse": "3",
    "text_sa": "ádhi dváyor adadhā ukthyàṃ váco yatásrucā mithunā́ yā́ saparyátaḥ | ásaṃyatto vraté te kṣeti púṣyati bhadrā́ śaktír yájamānāya sunvaté ||3||"
  },
  {
    "book": "20",
    "hymn": "25",
    "verse": "4",
    "text_sa": "ā́d áṅgirāḥ prathamáṃ dadhire váya iddhā́gnayaḥ śámyā yé sukr̥tyáyā | sárvaṃ paṇéḥ sám avindanta bhójanam áśvāvantaṃ gómantam ā́ paśúṃ náraḥ ||4||"
  },
  {
    "book": "20",
    "hymn": "25",
    "verse": "5",
    "text_sa": "yajñáir átharvā prathamáḥ pathás tate tátaḥ sū́ryo vratapā́ vená ā́jani | ā́ gā́ ājad uśánā kāvyáḥ sácā yamásya jātám amŕ̥taṃ yajāmahe ||5||"
  },
  {
    "book": "20",
    "hymn": "25",
    "verse": "6",
    "text_sa": "barhír vā yát svapatyā́ya vr̥jyáte 'rkó vā ślókam āghóṣate diví | grā́vā yátra vádati karúr ukthyàs tásyéd índro abhipitvéṣu raṇyati ||6||"
  },
  {
    "book": "20",
    "hymn": "25",
    "verse": "7",
    "text_sa": "prógrā́ṃ pītíṃ vŕ̥ṣṇa iyarmi satyā́ṃ prayái sutásya haryaśva túbhyam | índra dhénābhir ihá mādayasva dhībhír víśvābhiḥ śácyā gr̥ṇānáḥ ||7||"
  },
  {
    "book": "20",
    "hymn": "26",
    "verse": "1",
    "text_sa": "yógeyoge tavástaraṃ vā́jevāje havāmahe | sákhāya índram ūtáye ||1||"
  },
  {
    "book": "20",
    "hymn": "26",
    "verse": "2",
    "text_sa": "ā́ ghā gamad yádi śrávat sahasríṇībhir ūtíbhiḥ | vā́jebhir úpa no hávam ||2||"
  },
  {
    "book": "20",
    "hymn": "26",
    "verse": "3",
    "text_sa": "ánu pratnásyáukaso huvé tuvipratíṃ náram | yáṃ te pū́rvaṃ pitā́ huvé ||3||"
  },
  {
    "book": "20",
    "hymn": "26",
    "verse": "4",
    "text_sa": "yuñjánti bradhnám aruṣáṃ cárantaṃ pári tasthúṣaḥ | rócante rocanā́ diví ||4||"
  },
  {
    "book": "20",
    "hymn": "26",
    "verse": "5",
    "text_sa": "yuñjánti asya kā́myā hárī vípakṣasā ráthe | śóṇā dhr̥ṣṇū́ nr̥vā́hasā ||5||"
  },
  {
    "book": "20",
    "hymn": "26",
    "verse": "6",
    "text_sa": "ketúṃ kr̥ṇvánn aketáve péśo maryā apeśáse | sám uṣádbhir ajāyathāḥ ||6||"
  },
  {
    "book": "20",
    "hymn": "27",
    "verse": "1",
    "text_sa": "yád indrāháṃ yáthā tvám ī́śīya vásva éka ít | stotā́ me góṣakhā syāt ||1||"
  },
  {
    "book": "20",
    "hymn": "27",
    "verse": "2",
    "text_sa": "śíkṣeyam asmai dítseyaṃ śácīpate manīṣíṇe | yád aháṃ gópatiḥ syā́m ||2||"
  },
  {
    "book": "20",
    "hymn": "27",
    "verse": "3",
    "text_sa": "dhenúṣ ṭa indra sūnŕ̥tā yájamānāya sunvaté | gā́m áśvaṃ pipyúṣī duhe ||3||"
  },
  {
    "book": "20",
    "hymn": "27",
    "verse": "4",
    "text_sa": "ná te vartā́sti rā́dhasa índra devó ná mártyaḥ | yád dítsasi stutó maghám ||4||"
  },
  {
    "book": "20",
    "hymn": "27",
    "verse": "5",
    "text_sa": "yajñá índram avardhayad yád bhū́miṃ vy àvartayat | cakrāṇá opaśáṃ diví ||5||"
  },
  {
    "book": "20",
    "hymn": "27",
    "verse": "6",
    "text_sa": "vāvr̥dhānásya te vayáṃ víśvā dhánāni jigyúṣaḥ | ūtím indrā́ vr̥ṇīmahe ||6||"
  },
  {
    "book": "20",
    "hymn": "28",
    "verse": "1",
    "text_sa": "vy àntárikṣam atiran máde sómasya rocanā́ | índro yád ábhinad valám ||1||"
  },
  {
    "book": "20",
    "hymn": "28",
    "verse": "2",
    "text_sa": "úd gā́ ājad áṅgirobhya āvíṣ krṇván gúhā satī́ḥ | arvā́ñcaṃ nunude valám ||2||"
  },
  {
    "book": "20",
    "hymn": "28",
    "verse": "3",
    "text_sa": "índreṇa rocanā́ divó dr̥lhā́ni dr̥ṃhitā́ni ca | sthirā́ṇi ná parāṇúde ||3||"
  },
  {
    "book": "20",
    "hymn": "28",
    "verse": "4",
    "text_sa": "apā́m ūrmír mádann iva stóma indrājirāyate | ví te mádā arājiṣuḥ ||4||"
  },
  {
    "book": "20",
    "hymn": "29",
    "verse": "1",
    "text_sa": "tváṃ hí stomavárdhana índrā́sy ukthavárdhanaḥ | stotr̥̄ṇā́m utá bhadrakŕ̥t ||1||"
  },
  {
    "book": "20",
    "hymn": "29",
    "verse": "2",
    "text_sa": "índram ít keśínā hárī somapéyāya vakṣataḥ | úpa yajñáṃ surā́dhasam ||2||"
  },
  {
    "book": "20",
    "hymn": "29",
    "verse": "3",
    "text_sa": "apā́ṃ phénena námuceḥ śíra indród avartayaḥ | víśvā yád ájaya spŕ̥dhaḥ ||3||"
  },
  {
    "book": "20",
    "hymn": "29",
    "verse": "4",
    "text_sa": "māyā́bhir utsísr̥psata indra dyā́m ārúrukṣataḥ | áva dásyūm̐r adhūnuthāḥ ||4||"
  },
  {
    "book": "20",
    "hymn": "29",
    "verse": "5",
    "text_sa": "asunvā́m indra saṃsádaṃ víṣūcīṃ vy ànāśayaḥ | somapā́ úttaro bhávan ||5||"
  },
  {
    "book": "20",
    "hymn": "30",
    "verse": "1",
    "text_sa": "prá te mahé vidáthe śaṃsiṣaṃ hárī prá te vanve vanúṣo haryatáṃ mádam | ghr̥táṃ ná yó háribhiś cā́ru sécata ā́ tvā viśantu hárivarpasaṃ gíraḥ ||1||"
  },
  {
    "book": "20",
    "hymn": "30",
    "verse": "2",
    "text_sa": "háriṃ hí yónim abhí yé samásvaran hinvánto hárī divyáṃ yáthā sádaḥ | ā́ yáṃ pr̥ṇánti háribhir ná dhenáva índrāya śūśáṃ hárivantam arcata ||2||"
  },
  {
    "book": "20",
    "hymn": "30",
    "verse": "3",
    "text_sa": "só asya vájro hárito yá āyasó hárir níkāmo hárir ā́ gábhastyoḥ | dyumnī́ suśipró hárimanyusāyaka índre ní rūpā́ háritā mimikṣire ||3||"
  },
  {
    "book": "20",
    "hymn": "30",
    "verse": "4",
    "text_sa": "diví ná ketúr ádhi dhāyi haryató vivyácad vájro hárito ná ráṃhyā | tudád ahíṃ háriśipro yá āyasáḥ sahásraśokā abhavad dharimbharáḥ ||4||"
  },
  {
    "book": "20",
    "hymn": "30",
    "verse": "5",
    "text_sa": "tváṃtvam aharyathā úpastutaḥ pū́rvebhir indra harikeśa yájvabhiḥ | tváṃ haryasi táva víśvam ukthyàm ásāmi rā́dho harijāta haryatám ||5||"
  },
  {
    "book": "20",
    "hymn": "31",
    "verse": "1",
    "text_sa": "tā́ vajríṇaṃ mandínaṃ stómyaṃ máda índraṃ ráthe vahato haryatā hárī | purū́ṇy asmai sávanāni háryata índrāya sómā hárayo dadhanvire ||1||"
  },
  {
    "book": "20",
    "hymn": "31",
    "verse": "2",
    "text_sa": "áraṃ kā́māya hárayo dadhamire sthirā́ya hinvan hárayo hárī turā́ | árvadbhir yó háribhir jóṣam ī́yate só asya kā́maṃ hárivantam ānaśe ||2||"
  },
  {
    "book": "20",
    "hymn": "31",
    "verse": "3",
    "text_sa": "háriśmaśārur hárikeśa āyasás turaspéye yó haripā́ ávardhata | árvadbhir yó háribhir vājínīvasur áti víśvā duritā́ pā́riṣad dhárī ||3||"
  },
  {
    "book": "20",
    "hymn": "31",
    "verse": "4",
    "text_sa": "śrúveva yasya háriṇī vipetátuḥ śípre vā́jāya háriṇī dávidhvataḥ | prá yát kr̥té camasé mármr̥jad dhárī pītvā́ mádasya haryatásyā́ndhasaḥ ||4||"
  },
  {
    "book": "20",
    "hymn": "31",
    "verse": "5",
    "text_sa": "utá sma sádna haryatásya pastyòr átyo ná vā́jaṃ hárivām̐ acikradat | mahī́ cid dhí dhiṣáṇā́haryad ójasā br̥hád váyo dadhiṣe haryatás cid ā́ ||5||"
  },
  {
    "book": "20",
    "hymn": "32",
    "verse": "1",
    "text_sa": "ā́ ródasī háryamāṇo mahitvā́ návyaṃnavyaṃ haryasi mánma nú priyám | prá pastyàm asura haryatáṃ gór āvíṣ kr̥dhi háraye sū́ryāya ||1||"
  },
  {
    "book": "20",
    "hymn": "32",
    "verse": "2",
    "text_sa": "ā́ tvā haryántaṃ prayújo jánānāṃ ráthe vahantu háriśipram indra | píbā yáthā prátibhr̥tasya mádhvo háryan yajñáṃ sadhamā́de dáśoṇim ||2||"
  },
  {
    "book": "20",
    "hymn": "32",
    "verse": "3",
    "text_sa": "ápāḥ pū́rveṣāṃ harivaḥ sutā́nām átho idáṃ sávanaṃ kévalaṃ te | mamaddhí sómaṃ mádhumantam indra satrā́ vr̥ṣaṃ jathára ā́ vr̥ṣasva ||3||"
  },
  {
    "book": "20",
    "hymn": "33",
    "verse": "1",
    "text_sa": "apsú dhūtásya harivaḥ píbehá nŕ̥bhiḥ sutásya jaṭháraṃ pr̥ṇasva | mimikṣúr yám ádraya indra túbhyaṃ tébhir vardhasva mádam ukthavāhaḥ ||1||"
  },
  {
    "book": "20",
    "hymn": "33",
    "verse": "2",
    "text_sa": "prógrā́ṃ pītíṃ vŕ̥ṣṇa iyarmi satyā́ṃ prayái sutásya haryaśva túbhyam | índra dhénābhir ihá mādayasva dhībhír víśvābhiḥ śácyā gr̥ṇānáḥ ||2||"
  },
  {
    "book": "20",
    "hymn": "33",
    "verse": "3",
    "text_sa": "ūtī́ śacīvas táva vīryèṇa váyo dádhānā uśíja r̥tajñā́ḥ | prajā́vad indra máṃso duroṇé tasthúr gr̥ṇántaḥ sadhamā́dyāsaḥ ||3||"
  },
  {
    "book": "20",
    "hymn": "34",
    "verse": "1",
    "text_sa": "yó jātá evá prathamó mánasvān devó devā́n krátunā paryámūṣat | yásya śúṣmād ródasī ábhyasetāṃ nr̥mṇásya mahnā́ sá janāsa índraḥ ||1||"
  },
  {
    "book": "20",
    "hymn": "34",
    "verse": "2",
    "text_sa": "yáḥ pr̥thivī́ṃ vyáthamānām ádr̥ṃhad yáḥ párvatān prákupitām̐ áramṇāt | yó antárikṣaṃ vimamé várīyo yó dyām ástabhnāt sá janāsa índraḥ ||2||"
  },
  {
    "book": "20",
    "hymn": "34",
    "verse": "3",
    "text_sa": "yó hatvā́him áriṇāt saptá síndhūn yó gā́ udā́jad apadhā́ valásya | yó áśmanor antár agníṃ jajāna saṃvŕ̥k samátsu sá janāsa índraḥ ||3||"
  },
  {
    "book": "20",
    "hymn": "34",
    "verse": "4",
    "text_sa": "yénemā́ víśvā cyávanā kr̥tā́ni yó dā́saṃ várṇam ádharaṃ gúhā́kaḥ | śvaghnī́va yó jigīvā́ṃ lakṣám ā́dad aryáḥ puṣṭā́ni sá janāsa índraḥ ||4||"
  },
  {
    "book": "20",
    "hymn": "34",
    "verse": "5",
    "text_sa": "yáṃ smā pr̥chánti kúha séti ghorám utém āhur náiṣó astī́ty enam | só aryáḥ puṣṭī́r víja ivā́ mināti śrád asmai dhatta sá janāsa índraḥ ||5||"
  },
  {
    "book": "20",
    "hymn": "34",
    "verse": "6",
    "text_sa": "yó radhrásya coditā́ yáḥ kr̥śásya yó brahmáṇo nā́dhamānasya kīréḥ | yuktágrāvṇo yó 'vitā́ suśipráḥ sutásomasya sá janāsa índraḥ ||6||"
  },
  {
    "book": "20",
    "hymn": "34",
    "verse": "7",
    "text_sa": "yásyā́śvāsaḥ pradíśi yásya gā́vo yásya grā́mā yásya víśve ráthāsaḥ | yáḥ sū́ryaṃ yá uṣásaṃ jajā́na yó apā́ṃ netā́ sá janāsa índraḥ ||7||"
  },
  {
    "book": "20",
    "hymn": "34",
    "verse": "8",
    "text_sa": "yáṃ krándasī saṃyatī́ vihváyete páré 'vare ubháyā amítrāḥ | samānáṃ cid rátham ātasthivā́ṃsā nā́nā havete sá janāsa índraḥ ||8||"
  },
  {
    "book": "20",
    "hymn": "34",
    "verse": "9",
    "text_sa": "yásmān ná r̥té vijáyante jánāso yáṃ yúdhyamānā ávase hávante | yó víśvasya pratimā́naṃ babhū́va yó acyutacyút sá janāsa índraḥ ||9||"
  },
  {
    "book": "20",
    "hymn": "34",
    "verse": "10",
    "text_sa": "yáḥ śásvato máhy eno dádhānān ámanyamānāṃ chárvā jaghā́na | yáḥ śárdhate nā́nudádāti śr̥dhyā́ṃ yó dásyor hantā́ sá janāsa índraḥ ||10||"
  },
  {
    "book": "20",
    "hymn": "34",
    "verse": "11",
    "text_sa": "yáḥ śámbharaṃ párvateṣu kṣiyántaṃ catvāriṃśyā́ṃ śarády anvávindat | ojāyámānaṃ yó áhiṃ jaghā́na dā́nuṃ śáyānaṃ sá janāsa índraḥ ||11||"
  },
  {
    "book": "20",
    "hymn": "34",
    "verse": "12",
    "text_sa": "yáḥ śambharaṃ paryátarat kásībhir yó 'cārukāsnā́pibat sutásya | antár giráu yájamānaṃ bahúṃ jánaṃ yásminn ā́mūrchat sá janāsa índraḥ ||12||"
  },
  {
    "book": "20",
    "hymn": "34",
    "verse": "13",
    "text_sa": "yáḥ saptáraśmir vr̥ṣabhás túviṣmān avā́sr̥jat sártave saptá síndhūn | yó rauhiṇám ásphurad vájrabāhur dyā́m āróhantaṃ sá janāsa índraḥ ||13||"
  },
  {
    "book": "20",
    "hymn": "34",
    "verse": "14",
    "text_sa": "dyā́vā cid asmai pr̥thivī́ mamete śúṣmāc cid asya párvatā bhayante | yáḥ somapā́ nicitó vájrabāhur yó vájrahastaḥ sá janāsa índraḥ ||14||"
  },
  {
    "book": "20",
    "hymn": "34",
    "verse": "15",
    "text_sa": "yáḥ sunvántam ávati yáḥ pácantaṃ yáḥ śáṃsantaṃ yáḥ śaśamānám ūtī́ | yásya bráhma várdhanaṃ yásya sómo yásyedáṃ rā́dhaḥ sá janāsa índraḥ ||15||"
  },
  {
    "book": "20",
    "hymn": "34",
    "verse": "16",
    "text_sa": "jātó vy àkhyat pitrór upásthe bhúvo ná veda janitúḥ párasya | staviṣyámāṇo nó yó asmád vratā́ devā́nāṃ sá janāsa índraḥ ||16||"
  },
  {
    "book": "20",
    "hymn": "34",
    "verse": "17",
    "text_sa": "yáḥ sómakāmo háryaśvaḥ sūrír yásmād réjante bhúvanāni víśvā | yó jaghā́na śámbaraṃ yáś ca śúṣṇaṃ yá ekavīráḥ sá janāsa índraḥ ||17||"
  },
  {
    "book": "20",
    "hymn": "34",
    "verse": "18",
    "text_sa": "yáḥ sunvaté pácate dudhrá ā́ cid vā́jaṃ dárdarṣi sá kílāsi satyáḥ | vayáṃ ta indra viśváha priyā́saḥ suvī́rāso vidátham ā́ vadema ||18||"
  },
  {
    "book": "20",
    "hymn": "35",
    "verse": "1",
    "text_sa": "asmā́ íd u prá taváse turā́ya práyo ná harmi stómaṃ mā́hināya | ŕ̥cīṣamāyā́dhrigava óham índrāya bráhmāṇi rātátamā ||1||"
  },
  {
    "book": "20",
    "hymn": "35",
    "verse": "2",
    "text_sa": "asmā́ íd u práya iva prá yaṃsi bhárāmy āngūṣáṃ bā́dhe suvr̥ktí | índrāya hr̥dā́ mánasā manīṣā́ pratnā́ya pátye dhíyo marjayanta ||2||"
  },
  {
    "book": "20",
    "hymn": "35",
    "verse": "3",
    "text_sa": "asmā́ íd u tyám upamáṃ svarṣā́ṃ bhárāmy āṅgūṣám āsyèna | máṃhiṣṭham áchoktibhir matīnā́ṃ suvr̥ktíbhiḥ sūríṃ vāvr̥dhádhyai ||3||"
  },
  {
    "book": "20",
    "hymn": "35",
    "verse": "4",
    "text_sa": "asmā́ íd u stómaṃ sáṃ hinomi ráthaṃ ná táṣṭeva tátsināya | gíraś ca gírvāhase suvr̥ktī́ndrāya viśvaminváṃ médhirāya ||4||"
  },
  {
    "book": "20",
    "hymn": "35",
    "verse": "5",
    "text_sa": "asmā́ íd u sáptim iva śravasyéndrāyārkáṃ juhvā̀ sám añje | vīrám dānáukasaṃ vandádhyai purā́ṃ gūrtáśravasaṃ darmā́ṇam ||5||"
  },
  {
    "book": "20",
    "hymn": "35",
    "verse": "6",
    "text_sa": "asmā́ íd u tváṣṭā takṣad vájraṃ svápastamaṃ svaryàṃ ráṇāya | vr̥trásya cid vidád yéna márma tujánn ī́śānas tujatā́ kiyedhā́ḥ ||6||"
  },
  {
    "book": "20",
    "hymn": "35",
    "verse": "7",
    "text_sa": "asyéd u mātúḥ sávaneṣu sadyó maháḥ pitúṃ papivā́ṃ cā́rv ánnā | muṣāyád víṣṇuḥ pacatáṃ sáhīyān vídhyad varāháṃ tiró ádrim ástā ||7||"
  },
  {
    "book": "20",
    "hymn": "35",
    "verse": "8",
    "text_sa": "asmā́ íd u gnā́ś cid devápatnīr índrāyārkám ahihátya ūvuḥ | pári dyā́vāpr̥thivī́ jabhra urvī́ nā́sya té mahimā́naṃ pári ṣṭaḥ ||8||"
  },
  {
    "book": "20",
    "hymn": "35",
    "verse": "9",
    "text_sa": "asyéd evá prá ririce mahitváṃ divás pr̥thivyā́ḥ páry antárikṣāt | svarā́l índro dáma ā́ viśvágūrtaḥ svarír ámatro vavakṣe ráṇāya ||9||"
  },
  {
    "book": "20",
    "hymn": "35",
    "verse": "10",
    "text_sa": "asyéd evá śávasā śuśántaṃ ví vr̥ścad vájreṇa vr̥trám índraḥ | gā́ ná vrāṇā́ avánīr amuñcad abhí śrávo dāváne sácetāḥ ||10||"
  },
  {
    "book": "20",
    "hymn": "35",
    "verse": "11",
    "text_sa": "asyéd u tveṣásā ranta síndhavaḥ pári yád vájreṇa sīm áyachat | īśānakŕ̥d dāśúṣe daśasyán turvī́taye gādháṃ turváṇiḥ káḥ ||11||"
  },
  {
    "book": "20",
    "hymn": "35",
    "verse": "12",
    "text_sa": "asmā́ íd u prá bharā tū́tujāno vr̥trā́ya vájram ī́śānaḥ kiyedhā́ḥ | gór ná párva ví radā tiraścéṣyann árṇāṃsy apā́ṃ carádhyai ||12||"
  },
  {
    "book": "20",
    "hymn": "35",
    "verse": "13",
    "text_sa": "asyéd u prá brūhi pūrvyā́ṇi turásya kármāṇi návya uktháiḥ | yudhé yád iṣṇāná ā́yudhāny r̥ghāyámāṇo niriṇā́ti śátrūn ||13||"
  },
  {
    "book": "20",
    "hymn": "35",
    "verse": "14",
    "text_sa": "asyéd u bhiyā́ giráyaś ca dr̥lhā́ dyā́vā ca bhū́mā janúṣas tujete | úpo venásya jóguvāna oṇíṃ sadyó bhuvad vīryā̀ya nodhā́ḥ ||14||"
  },
  {
    "book": "20",
    "hymn": "35",
    "verse": "15",
    "text_sa": "asmā́ íd u tyád ánu dāyy eṣām éko yád vavné bhū́rer ī́śānaḥ | práitaśaṃ sū́rye paspr̥dhānáṃ sáuvaśvye súṣvim āvad índraḥ ||15||"
  },
  {
    "book": "20",
    "hymn": "35",
    "verse": "16",
    "text_sa": "evā́ te hāriyojanā suvr̥ktī́ndra bráhmāṇi gótamāso akran | áiṣu viśvápeśasaṃ dhíyaṃ dhāḥ prātár makṣū́ dhiyā́vasur jagamyāt ||16||"
  },
  {
    "book": "20",
    "hymn": "36",
    "verse": "1",
    "text_sa": "yá éka íd dhávyaś carṣaṇīnā́m índraṃ táṃ gīrbhír abhy àrca ābhíḥ | yáḥ pátyate vr̥ṣabhó vŕ̥ṣṇyāvānt satyáḥ sátvā purumāyáḥ sáhasvān ||1||"
  },
  {
    "book": "20",
    "hymn": "36",
    "verse": "2",
    "text_sa": "tám u naḥ pū́rve pitáro návagvāḥ saptá víprāso abhí vājáyantaḥ | nakṣaddābháṃ táturiṃ parvateṣṭhā́m ádroghavācaṃ matíbhiḥ śáviṣṭham ||2||"
  },
  {
    "book": "20",
    "hymn": "36",
    "verse": "3",
    "text_sa": "tám īmahe índram asya rāyáḥ puruvī́rasya nr̥vátaḥ purukṣóḥ | yó áṣkr̥dhoyur ajáraḥ svàrvān tám ā́ bhara harivo mādayádhyai ||3||"
  },
  {
    "book": "20",
    "hymn": "36",
    "verse": "4",
    "text_sa": "tán no ví voco yádi te purā́ cij jaritā́ra ānaśúḥ sumnám indra | kás te bhāgáḥ kíṃ váyo dudhra khiduḥ púruhūta purūvaso 'suraghnáḥ ||4||"
  },
  {
    "book": "20",
    "hymn": "36",
    "verse": "5",
    "text_sa": "táṃ pr̥chántī vájrahastaṃ ratheṣṭhā́m índraṃ vépī vákvarī yásya nū́ gī́ḥ | tuvigrābháṃ tuvikūrmíṃ rabhodā́ṃ gātúm íṣe nákṣate túmram ácha ||5||"
  },
  {
    "book": "20",
    "hymn": "36",
    "verse": "6",
    "text_sa": "ayā́ ha tyáṃ māyáyā vāvr̥dhānáṃ manojúvā svatavaḥ párvatena | ácyutā cid vīlitā́ svojo rujó ví dr̥lhā́ dhr̥ṣatā́ virapśin ||6||"
  },
  {
    "book": "20",
    "hymn": "36",
    "verse": "7",
    "text_sa": "tám vo dhiyā́ návyasyā śáviṣṭham pratnáṃ pratnavát paritaṃsayádhyai | sá no vakṣad animānáḥ suváhnéndro víśvāny áti durgáhāṇi ||7||"
  },
  {
    "book": "20",
    "hymn": "36",
    "verse": "8",
    "text_sa": "ā́ jánāya drúhvaṇe pā́rthivāni divyā́ni dīpayo 'ntárikṣā | tápā vr̥ṣan viśvátaḥ śocíṣā tā́n brahmadvíṣe śócaya kṣā́m apáś ca ||8||"
  },
  {
    "book": "20",
    "hymn": "36",
    "verse": "9",
    "text_sa": "bhúvo jánasya divyásya rā́jā pā́rthivasya jágatas tveṣasaṃdr̥k | dhiṣvá vájraṃ dákṣiṇa indra háste víśvā ajurya dayase ví māyā́ḥ ||9||"
  },
  {
    "book": "20",
    "hymn": "36",
    "verse": "10",
    "text_sa": "ā́ saṃyátam indra ṇaḥ svastíṃ śatrutū́ryāya br̥hatī́m ámr̥dhrām | yáyā dā́sāny ā́ryāṇi vr̥trā́ káro vajrint sutúkā nā́huṣāṇi ||10||"
  },
  {
    "book": "20",
    "hymn": "36",
    "verse": "11",
    "text_sa": "sá no niyúdbhiḥ puruhūta vedho viśvávārābhir ā́ gahi prayajyo | ná yā́ ádevo várate ná devá ā́bhir yāhi tū́yam ā́ madryadrík ||11||"
  },
  {
    "book": "20",
    "hymn": "37",
    "verse": "1",
    "text_sa": "yás tigmáśr̥ṅgo vr̥ṣabhó ná bhīmáḥ ékaḥ kr̥ṣṭī́ś cyaváyati prá víśvāḥ | yáḥ śáśvato ádāśuṣo gáyasya prayantā́si súṣvitarāya védaḥ ||1||"
  },
  {
    "book": "20",
    "hymn": "37",
    "verse": "2",
    "text_sa": "tváṃ ha tyád indra kútsam āvaḥ śuśrūṣamāṇas tanvā̀ samaryé | dā́saṃ yác śúṣṇam kúyavaṃ ny àsmā árandhaya ārjuneyā́ya śíkṣan ||2||"
  },
  {
    "book": "20",
    "hymn": "37",
    "verse": "3",
    "text_sa": "tváṃ dhr̥ṣṇo dhr̥ṣatā́ vītáhavyaṃ prā́vo víśvābhir ūtíbhiḥ sudā́sam | prá páurukutsiṃ trasádasyum āvaḥ kṣétrasātā vr̥trahátyeṣu pūrúm ||3||"
  },
  {
    "book": "20",
    "hymn": "37",
    "verse": "4",
    "text_sa": "tváṃ nŕ̥bhir nr̥maṇo devávītau bhū́rīṇi vr̥trā́ haryaśva haṃsi | tváṃ ní dásyuṃ cúmuriṃ dhúniṃ cā́svāpayo dabhī́taye suhántu ||4||"
  },
  {
    "book": "20",
    "hymn": "37",
    "verse": "5",
    "text_sa": "táva cyautnā́ni vajrahasta tā́ni náva yát púro navatíṃ ca sadyáḥ | nivéśane śatatamā́viveṣīr áhaṃ ca vr̥tráṃ námucim utā́han ||5||"
  },
  {
    "book": "20",
    "hymn": "37",
    "verse": "6",
    "text_sa": "sánā tā́ ta indra bhójanāni rātáhavyāya dāśúṣe sudā́se | vŕ̥ṣṇe te hárī vŕ̥ṣaṇā yunajmi vyántu bráhmāṇi puruśāka vā́jam ||6||"
  },
  {
    "book": "20",
    "hymn": "37",
    "verse": "7",
    "text_sa": "mā́ te asyā́ṃ sahasāvan páriṣṭāv aghā́ya bhūma harivaḥ parādáu | trā́yasva no 'vr̥kébhir várūthais táva priyā́saḥ sūríṣu syāma ||7||"
  },
  {
    "book": "20",
    "hymn": "37",
    "verse": "8",
    "text_sa": "priyā́sa ít te maghavann abhíṣṭau náro madema śaraṇé sákhāyaḥ | ní turváśaṃ ní yā́dvaṃ śiśīhy atithigvā́ya śáṃsyaṃ kariṣyán ||8||"
  },
  {
    "book": "20",
    "hymn": "37",
    "verse": "9",
    "text_sa": "sadyáś cin nú te maghavann abhíṣṭau náraḥ śaṃsanty ukthaśā́sa ukthā́ | yé te hávebhir ví paṇī́m̐r ádāśann asmā́n vr̥ṇīṣva yújyāya tásmai ||9||"
  },
  {
    "book": "20",
    "hymn": "37",
    "verse": "10",
    "text_sa": "eté stómā narā́ṃ nr̥tama túbhyam asmadryàñco dádato maghā́ni | téṣām indra vr̥trahátye śivó bhūḥ sákhā ca śū́ro 'vitā́ ca nr̥ṇā́m ||10||"
  },
  {
    "book": "20",
    "hymn": "37",
    "verse": "11",
    "text_sa": "nū́ indra śūra stávamāna ūtī́ bráhmajūtas tanvā̀ vāvr̥dhasva | úpa no vā́jān mimīhy úpa stī́n yuyáṃ pāta svastíbhiḥ sádā naḥ ||11||"
  },
  {
    "book": "20",
    "hymn": "38",
    "verse": "1",
    "text_sa": "ā́ yāhi suṣumā́ hí ta índra sómaṃ píbā imám | édáṃ barhíḥ sado máma ||1||"
  },
  {
    "book": "20",
    "hymn": "38",
    "verse": "2",
    "text_sa": "ā́ tvā brahmayújā hárī váhatām indra keśínā | úpa bráhmāṇi naḥ śr̥ṇu ||2||"
  },
  {
    "book": "20",
    "hymn": "38",
    "verse": "3",
    "text_sa": "brahmā́ṇas tvā vayáṃ yujā́ somapā́m indra somínaḥ | sutā́vanto havāmahe ||3||"
  },
  {
    "book": "20",
    "hymn": "38",
    "verse": "4",
    "text_sa": "índram íd gāthíno br̥hád índram arkébhir arkíṇaḥ | índraṃ vā́ṇīr anūṣata ||4||"
  },
  {
    "book": "20",
    "hymn": "38",
    "verse": "5",
    "text_sa": "índra íd dháryoḥ sácā sáṃmiśla ā́ vacoyújā | índro vajrī́ hiraṇyáyaḥ ||5||"
  },
  {
    "book": "20",
    "hymn": "38",
    "verse": "6",
    "text_sa": "índro dīrghā́ya cákṣasa ā́ sū́ryaṃ rohayad diví | ví góbhir ádrim airayat ||6||"
  },
  {
    "book": "20",
    "hymn": "39",
    "verse": "1",
    "text_sa": "índraṃ vo viśvátas pári hávāmahe jánebhyaḥ | asmā́kam astu kévalaḥ ||1||"
  },
  {
    "book": "20",
    "hymn": "39",
    "verse": "2",
    "text_sa": "vy àntárikṣam atiran máde sómasya rocanā́ | índro yád ábhinad valám ||2||"
  },
  {
    "book": "20",
    "hymn": "39",
    "verse": "3",
    "text_sa": "úd gā́ ājad áṅgirobhya āvíṣ kr̥ṇván gúhā satī́ḥ | arvā́ñcaṃ nunude valám ||3||"
  },
  {
    "book": "20",
    "hymn": "39",
    "verse": "4",
    "text_sa": "índreṇa rocanā́ divó dr̥lhā́ni dr̥ṃhitā́ni ca | sthirā́ṇi ná parāṇúde ||4||"
  },
  {
    "book": "20",
    "hymn": "39",
    "verse": "5",
    "text_sa": "apā́m ūrmír mádann iva stóma indrājirāyate | ví te mádā arājiṣuḥ ||5||"
  },
  {
    "book": "20",
    "hymn": "40",
    "verse": "1",
    "text_sa": "índreṇa sáṃ hí dŕ̥kṣase saṃjagmānó ábibhyuṣā́ | mandū́ samānávarcasā ||1||"
  },
  {
    "book": "20",
    "hymn": "40",
    "verse": "2",
    "text_sa": "anavadyáir abhídyubhir makháḥ sáhasvad arcati | gaṇáir índrasya kā́myaiḥ ||2||"
  },
  {
    "book": "20",
    "hymn": "40",
    "verse": "3",
    "text_sa": "ā́d áha svadhā́m ánu púnar garbhatvám eriré | dádhānā nā́ma yajñíyam ||3||"
  },
  {
    "book": "20",
    "hymn": "41",
    "verse": "1",
    "text_sa": "índro dadhīcó asthábhir vr̥trā́ṇy ápratiṣkutaḥ | jaghā́na navatī́r náva ||1||"
  },
  {
    "book": "20",
    "hymn": "41",
    "verse": "2",
    "text_sa": "ichán áśvasya yác chíraḥ párvateṣv ápaśritam | tád vidac charyaṇā́vati ||2||"
  },
  {
    "book": "20",
    "hymn": "41",
    "verse": "3",
    "text_sa": "átrā́ha gór amanvata nā́ma tváṣṭur apīcyàm | itthā́ candrámaso gr̥hé ||3||"
  },
  {
    "book": "20",
    "hymn": "42",
    "verse": "1",
    "text_sa": "vā́cam aṣṭā́padīm aháṃ návasraktim r̥taspŕ̥śam | índrāt pári tanvàm mame ||1||"
  },
  {
    "book": "20",
    "hymn": "42",
    "verse": "2",
    "text_sa": "ánu tvā ródasī ubhé krákṣamāṇam akr̥petām | índra yád dasyuhā́bhavaḥ ||2||"
  },
  {
    "book": "20",
    "hymn": "42",
    "verse": "3",
    "text_sa": "uttiṣṭhann ójasā sahá pītvī́ śípre avepayaḥ | sómam indra camū́ sutám ||3||"
  },
  {
    "book": "20",
    "hymn": "43",
    "verse": "1",
    "text_sa": "bhindhí víśvā ápa dvíṣaḥ bā́dho jahī́ mŕ̥dhaḥ | vásu spārháṃ tád ā́ bhara ||1||"
  },
  {
    "book": "20",
    "hymn": "43",
    "verse": "2",
    "text_sa": "yád vīlā́v indra yát sthiré yát párśāne párābhr̥tam | vásu spārháṃ tád ā́ bhara ||2||"
  },
  {
    "book": "20",
    "hymn": "43",
    "verse": "3",
    "text_sa": "yásya te viśvámānuṣo bhū́rer dattásya védati | vásu spārháṃ tád ā́ bhara ||3||"
  },
  {
    "book": "20",
    "hymn": "44",
    "verse": "1",
    "text_sa": "prá samrā́jaṃ carṣaṇīnā́m índraṃ stotā návyaṃ gīrbhiḥ | náraṃ nr̥ṣā́haṃ máṃhiṣṭham ||1||"
  },
  {
    "book": "20",
    "hymn": "44",
    "verse": "2",
    "text_sa": "yásminn ukthā́ni ráṇyanti víśvāni ca śravasya | apā́m ávo ná samudré ||2||"
  },
  {
    "book": "20",
    "hymn": "44",
    "verse": "3",
    "text_sa": "táṃ suṣṭutyā́ vivāse jyeṣṭharā́jaṃ bháre kr̥tnúm | mahó vājínaṃ saníbhyaḥ ||3||"
  },
  {
    "book": "20",
    "hymn": "45",
    "verse": "1",
    "text_sa": "ayám u te sám atasi kapóta iva garbhadhím | vácas tác cin na ohase ||1||"
  },
  {
    "book": "20",
    "hymn": "45",
    "verse": "2",
    "text_sa": "stotráṃ rādhānāṃ pate gírvāho vīra yásya te | víbhūtir astu sūnŕ̥tā ||2||"
  },
  {
    "book": "20",
    "hymn": "45",
    "verse": "3",
    "text_sa": "ūrdhvás tiṣṭhā na ūtáye 'smín vā́je śatakrato | sám anyéṣu bravāvahai ||3||"
  },
  {
    "book": "20",
    "hymn": "46",
    "verse": "1",
    "text_sa": "praṇetā́ram vásyo áchā kártāraṃ jyótiḥ samátsu | sāsahvā́ṃsam yudhā́mítrān ||1||"
  },
  {
    "book": "20",
    "hymn": "46",
    "verse": "2",
    "text_sa": "sá naḥ pápriḥ pārayāti svastí nāvā́ puruhūtáḥ | índro víśvā áti dvíṣaḥ ||2||"
  },
  {
    "book": "20",
    "hymn": "46",
    "verse": "3",
    "text_sa": "sá tváṃ na indra vā́jobhir daśasyā́ ca gātuyā́ ca | áchā ca naḥ sumnáṃ neṣi ||3||"
  },
  {
    "book": "20",
    "hymn": "47",
    "verse": "1",
    "text_sa": "tám índraṃ vājayāmasi mahé vr̥trā́ya hántave | sá vŕ̥ṣā vr̥ṣabhó bhuvat ||1||"
  },
  {
    "book": "20",
    "hymn": "47",
    "verse": "2",
    "text_sa": "índraḥ sá dā́mane kr̥tá ójiṣṭhaḥ sá máde hitáḥ | dyumnī́ ślokī́ sá somyáḥ ||2||"
  },
  {
    "book": "20",
    "hymn": "47",
    "verse": "3",
    "text_sa": "girā́ vájro ná sáṃbhr̥taḥ sábalo ánapacyutaḥ | vavakṣá r̥ṣvó ástr̥taḥ ||3||"
  },
  {
    "book": "20",
    "hymn": "47",
    "verse": "4",
    "text_sa": "índram íd gāthíno br̥hád índram arkébhir arkíṇaḥ | índraṃ vā́ṇīr anūṣata ||4||"
  },
  {
    "book": "20",
    "hymn": "47",
    "verse": "5",
    "text_sa": "índra íd dháryoḥ sácā sáṃmiśla ā́ vacoyújā | índro vajrī́ hiraṇyáyaḥ ||5||"
  },
  {
    "book": "20",
    "hymn": "47",
    "verse": "6",
    "text_sa": "índro dīrghā́ya cákṣasa ā́ sū́ryaṃ rohayad diví | ví góbhir ádrim airayat ||6||"
  },
  {
    "book": "20",
    "hymn": "47",
    "verse": "7",
    "text_sa": "ā́ yāhi suṣumā́ hí ta índra sómaṃ píbā imám | édáṃ barhíḥ sado máma ||7||"
  },
  {
    "book": "20",
    "hymn": "47",
    "verse": "8",
    "text_sa": "ā́ tvā brahmayújā hárī váhatām indra keśínā | úpa bráhmāṇi naḥ śr̥ṇu ||8||"
  },
  {
    "book": "20",
    "hymn": "47",
    "verse": "9",
    "text_sa": "brahmā́ṇas tvā vayáṃ yujā́ somapā́m indra somínaḥ | sutā́vanto havāmahe ||9||"
  },
  {
    "book": "20",
    "hymn": "47",
    "verse": "10",
    "text_sa": "yuñjánti bradhnám aruṣáṃ cárantaṃ pári tasthúṣaḥ | rócante rocanā́ diví ||10||"
  },
  {
    "book": "20",
    "hymn": "47",
    "verse": "11",
    "text_sa": "yuñjánty asya kā́myā hárī vípakṣasā ráthe | śóṇā dhr̥ṣṇū́ nr̥vā́hasā ||11||"
  },
  {
    "book": "20",
    "hymn": "47",
    "verse": "12",
    "text_sa": "ketúṃ kr̥ṇvánn aketáve péśo maryā apeśáse | sám uṣádbhir ajāyathāḥ ||12||"
  },
  {
    "book": "20",
    "hymn": "47",
    "verse": "13",
    "text_sa": "úd u tyáṃ jātávedasaṃ deváṃ vahanti ketávaḥ | dr̥śé víśvāya sū́ryam ||13||"
  },
  {
    "book": "20",
    "hymn": "47",
    "verse": "14",
    "text_sa": "ápa tyé tāyávo yathā nákṣatrā yanty aktúbhiḥ | sū́rāya viśvácakṣase ||14||"
  },
  {
    "book": "20",
    "hymn": "47",
    "verse": "15",
    "text_sa": "ádr̥śrann asya ketávo ví raśmáyo jánām̐ ánu | bhrā́janto agnáyo yathā ||15||"
  },
  {
    "book": "20",
    "hymn": "47",
    "verse": "16",
    "text_sa": "taráṇir viśvádarśato jyotiṣkŕ̥d asi sūrya | víśvam ā́ bhāsi rocana ||16||"
  },
  {
    "book": "20",
    "hymn": "47",
    "verse": "17",
    "text_sa": "pratyáṅ devā́nāṃ víśaḥ pratyáṅṅ úd eṣi mā́nuṣīḥ | pratyáṅ víśvaṃ svàr dr̥śé ||17||"
  },
  {
    "book": "20",
    "hymn": "47",
    "verse": "18",
    "text_sa": "yénā pāvaka cákṣasā bhuraṇyántaṃ jánām̐ ánu | tváṃ varuṇa páśyasi ||18||"
  },
  {
    "book": "20",
    "hymn": "47",
    "verse": "19",
    "text_sa": "ví dyām eṣi rájas pr̥thv áhar mímāno aktúbhiḥ | páśyaṃ jánmāni sūrya ||19||"
  },
  {
    "book": "20",
    "hymn": "47",
    "verse": "20",
    "text_sa": "saptá tvā haríto ráthe váhanti deva sūrya | śocíṣkeśam vicakṣaṇám ||20||"
  },
  {
    "book": "20",
    "hymn": "47",
    "verse": "21",
    "text_sa": "áyukta saptá śundhyúvaḥ sū́ro ráthasya naptyàḥ | tā́bhir yāti sváyuktibhiḥ ||21||"
  },
  {
    "book": "20",
    "hymn": "48",
    "verse": "1",
    "text_sa": "abhí tvā várcasā gíraḥ siñcánty ā́ caraṇyúvaḥ | abhí vatsáṃ ná dhenávaḥ ||1||"
  },
  {
    "book": "20",
    "hymn": "48",
    "verse": "2",
    "text_sa": "tā́ arṣanti śubhríyaḥ pr̥ñcatī́r várcasā páyaḥ | jātáṃ jánir yáthā hr̥dā́ ||2||"
  },
  {
    "book": "20",
    "hymn": "48",
    "verse": "3",
    "text_sa": "vájrāpavasā́dhyaḥ kīrtír mriyámāṇam ā́vahan | máhyam ā́yur ghr̥táṃ páyaḥ ||3||"
  },
  {
    "book": "20",
    "hymn": "48",
    "verse": "4",
    "text_sa": "ā́yáṃ gáuḥ pŕ̥śnir akramīd ásadan mātáraṃ puráḥ | pitáraṃ ca prayánt svàḥ ||4||"
  },
  {
    "book": "20",
    "hymn": "48",
    "verse": "5",
    "text_sa": "antáś carati rocanā́ asyá prāṇā́d apānatáḥ | vy àkhyan mahiṣáḥ svàḥ ||5||"
  },
  {
    "book": "20",
    "hymn": "48",
    "verse": "6",
    "text_sa": "triṃśád dhā́mā ví rājati vā́k pataṅgó aśiśriyat | práti vástor áhar dyúbhiḥ ||6||"
  },
  {
    "book": "20",
    "hymn": "49",
    "verse": "1",
    "text_sa": "yác chakrā́ vā́cam ā́ruhann antárikṣaṃ siṣāsathaḥ | sáṃ devā́ amadan vŕ̥ṣā ||1||"
  },
  {
    "book": "20",
    "hymn": "49",
    "verse": "2",
    "text_sa": "śakró vā́cam ádhr̥ṣṭāyór uvāco ádhr̥ṣṇuhi | máṃhiṣṭha ā́ madardívi ||2||"
  },
  {
    "book": "20",
    "hymn": "49",
    "verse": "3",
    "text_sa": "śakró vā́cam ádhr̥ṣṇuhi dhā́madharman ví rājati | vímadan barhír ā́saran ||3||"
  },
  {
    "book": "20",
    "hymn": "49",
    "verse": "4",
    "text_sa": "táṃ vo dasmám r̥tīṣáhaṃ vásor mandānám ándhasaḥ | abhí vatsáṃ ná svásareṣu dhenáva índraṃ gīrbhír navāmahe ||4||"
  },
  {
    "book": "20",
    "hymn": "49",
    "verse": "5",
    "text_sa": "dyukṣáṃ sudā́nuṃ táviṣībhir ā́vr̥tam giríṃ ná purubhójasam | kṣumántaṃ vā́jaṃ śatínaṃ sahasríṇaṃ makṣū́ gómantam īmahe ||5||"
  },
  {
    "book": "20",
    "hymn": "49",
    "verse": "6",
    "text_sa": "tát tvā yāmi suvī́ryaṃ tád bráhma pūrvácittaye | yénā yátibhyo bhŕ̥gave dháne hité yéna práskaṇvam ā́vitha ||6||"
  },
  {
    "book": "20",
    "hymn": "49",
    "verse": "7",
    "text_sa": "yénā samudrám ásr̥jo mahī́r apás tád indra vŕ̥ṣṇi te śávaḥ | sadyáḥ só asya mahimā́ ná saṃnáśe yáṃ kṣoṇī́r anucakradé ||7||"
  },
  {
    "book": "20",
    "hymn": "50",
    "verse": "1",
    "text_sa": "kán návyo atasī́nāṃ turó gr̥ṇīta mártyaḥ | nahī́ nv àsya mahimā́nam indriyáṃ svàr gr̥ṇánta ānaśúḥ ||1||"
  },
  {
    "book": "20",
    "hymn": "50",
    "verse": "2",
    "text_sa": "kád u stuvánta r̥tayanta deváta ŕ̥ṣiḥ kó vípra ohate | kadā́ hávaṃ maghavann indra sunvatáḥ kád u stuvatá ā́ gamaḥ ||2||"
  },
  {
    "book": "20",
    "hymn": "51",
    "verse": "1",
    "text_sa": "abhí prá vaḥ surā́dhasam índram arca yáthā vidé | yó jaritŕ̥bhyo maghávā purūvásuḥ sahásreṇeva śikṣati ||1||"
  },
  {
    "book": "20",
    "hymn": "51",
    "verse": "2",
    "text_sa": "śatā́nīkeva prá jigāti dhr̥ṣṇuyā́ hanti vr̥trā́ṇi dāśúṣe | girér iva prá rásā asya pinvire dátrāṇi purubhójasaḥ ||2||"
  },
  {
    "book": "20",
    "hymn": "51",
    "verse": "3",
    "text_sa": "prá sú śrutáṃ surā́dhasam árcā śakrám abhíṣṭaye | yáḥ sunvaté stuvaté kā́myaṃ vásu sahásreṇeva máṃhate ||3||"
  },
  {
    "book": "20",
    "hymn": "51",
    "verse": "4",
    "text_sa": "śatā́nīkā hetáyo asya duṣṭárā índrasya samíṣo mahī́ḥ | girír ná bhujmā́ maghátsu pinvate yád īṃ sutā́ ámandiṣuḥ ||4||"
  },
  {
    "book": "20",
    "hymn": "52",
    "verse": "1",
    "text_sa": "vayáṃ gha tvā sutā́vanta ā́po ná vr̥ktábarhiṣaḥ | pavítrasya prasrávaṇeṣu vr̥trahan pári stotā́ra āsate ||1||"
  },
  {
    "book": "20",
    "hymn": "52",
    "verse": "2",
    "text_sa": "sváranti tvā suté náro váso nireká ukthínaḥ | kadā́ sutáṃ tr̥ṣāṇá oka ā́ gama índra svabdī́va váṃsagaḥ ||2||"
  },
  {
    "book": "20",
    "hymn": "52",
    "verse": "3",
    "text_sa": "káṇvebhir dhr̥ṣṇav ā́ dhr̥sád vā́jaṃ darṣi sahasríṇam | piśáṅgarūpaṃ maghavan vicarṣaṇe makṣū́ gómantam īmahe ||3||"
  },
  {
    "book": "20",
    "hymn": "53",
    "verse": "1",
    "text_sa": "ká īṃ veda suté sácā píbantaṃ kád váyo dadhe | ayáṃ yáḥ púro vibhinátty ójasā mandānáḥ śipry ándhasaḥ ||1||"
  },
  {
    "book": "20",
    "hymn": "53",
    "verse": "2",
    "text_sa": "dānā́ mr̥gó ná vāraṇáḥ purutrā́ caráthaṃ dadhe | nákiṣ ṭvā ní yamad ā́ suté gamo mahā́ś carasy ójasā ||2||"
  },
  {
    "book": "20",
    "hymn": "53",
    "verse": "3",
    "text_sa": "yá ugráḥ sánn ániṣṭr̥ta sthiró ráṇāya sáṃskr̥taḥ | yádi stotúr maghávā śr̥ṇávad dhávaṃ néndro yoṣaty ā́ gamat ||3||"
  },
  {
    "book": "20",
    "hymn": "54",
    "verse": "1",
    "text_sa": "víśvāḥ pŕ̥tanā abhibhū́taraṃ náraṃ sajū́s tatakṣur índraṃ jajanúś ca rājáse | krátvā váriṣṭhaṃ vára āmúrim utógrám ójiṣṭhaṃ tavásaṃ tarasvínam ||1||"
  },
  {
    "book": "20",
    "hymn": "54",
    "verse": "2",
    "text_sa": "sám īṃ rebhā́so asvarann índraṃ sómasya pītáye | svàrpatiṃ yád īṃ vr̥dhé dhr̥távrato hy ójasā sám ūtíbhiḥ ||2||"
  },
  {
    "book": "20",
    "hymn": "54",
    "verse": "3",
    "text_sa": "nemíṃ namanti cákṣasā meṣáṃ víprā abhisvárā | sudītáyo vo adrúho 'pi kárṇe tarasvínaḥ sám ŕ̥kvabhiḥ ||3||"
  },
  {
    "book": "20",
    "hymn": "55",
    "verse": "1",
    "text_sa": "tám índraṃ johavīmi maghávānam ugráṃ satrā́ dádhānam ápratiṣkutaṃ śávāṃsi | máṃhiṣṭho gīrbhír ā́ ca yajñíyo vavártad rāyé no víśvā supáthā kr̥ṇotu vajrī́ ||1||"
  },
  {
    "book": "20",
    "hymn": "55",
    "verse": "2",
    "text_sa": "yā́ indra bhúja ā́bharaḥ svárvām̐ ásurebhyaḥ | stotā́ram ín maghavann asya vardhaya yé ca tvé vr̥ktábarhiṣaḥ ||2||"
  },
  {
    "book": "20",
    "hymn": "55",
    "verse": "3",
    "text_sa": "yám indra dadhiṣé tvám áśvaṃ gā́ṃ bhāgám ávyayam | yájamāne sunvatí dákṣiṇāvati tásmin táṃ dhehi mā́ paṇáu ||3||"
  },
  {
    "book": "20",
    "hymn": "56",
    "verse": "1",
    "text_sa": "índro mádāya vāvr̥dhe śávase vr̥trahā́ nŕ̥bhiḥ | tám ín mahátsv ājíṣūtém árbhe havāmahe sá vā́jeṣu prá no 'viṣat ||1||"
  },
  {
    "book": "20",
    "hymn": "56",
    "verse": "2",
    "text_sa": "ási hí vīra sényo 'si bhū́ri parādadíḥ | ási dabhrásya cid vr̥dhó yajamānāya śikṣasi sunvaté bhū́ri te vásu ||2||"
  },
  {
    "book": "20",
    "hymn": "56",
    "verse": "3",
    "text_sa": "yád udī́rata ājáyo dhr̥ṣṇáve dhīyate dhánā | yukṣvā́ madacyútā hárī káṃ hánaḥ káṃ vásau dadho 'smā́m̐ indra vásau dadhaḥ ||3||"
  },
  {
    "book": "20",
    "hymn": "56",
    "verse": "4",
    "text_sa": "mádemade hí no dadír yūthā́ gávām r̥jukrátuḥ | sáṃ gr̥bhāya purú śatóbhayāhastyā́ vásu śiśīhí rāyá ā́ bhara ||4||"
  },
  {
    "book": "20",
    "hymn": "56",
    "verse": "5",
    "text_sa": "mādáyasva suté sácā śávase śūra rā́dhase | vidmā́ hí tvā purūvásum úpa kā́mānt sasr̥jmáhé 'thā no 'vitā́ bhava ||5||"
  },
  {
    "book": "20",
    "hymn": "56",
    "verse": "6",
    "text_sa": "eté ta indra jantávo viśvaṃ puṣyanti vā́ryam | antár hí khyó jánānām aryó védo ádāśuṣāṃ téṣāṃ no véda ā́ bhara ||6||"
  },
  {
    "book": "20",
    "hymn": "57",
    "verse": "1",
    "text_sa": "surūpakr̥tnúm ūtáye sudúghām iva godúhe | juhūmási dyávidyavi ||1||"
  },
  {
    "book": "20",
    "hymn": "57",
    "verse": "2",
    "text_sa": "úpa naḥ sávanā́ gahi sómasya somapāḥ piba | godā́ íd reváto mádaḥ ||2||"
  },
  {
    "book": "20",
    "hymn": "57",
    "verse": "3",
    "text_sa": "áthā te ántamānāṃ vidyā́ma sumatīnā́m | mā́ no áti khya ā́ gahi ||3||"
  },
  {
    "book": "20",
    "hymn": "57",
    "verse": "4",
    "text_sa": "śuṣmíntamaṃ na ūtáye dyumnínaṃ pāhi jā́gr̥vim | índra sómaṃ śatakrato ||4||"
  },
  {
    "book": "20",
    "hymn": "57",
    "verse": "5",
    "text_sa": "indriyā́ṇi śatakrato yā́ te jáneṣu pañcásu | índra tā́ni ta ā́ vr̥ṇe ||5||"
  },
  {
    "book": "20",
    "hymn": "57",
    "verse": "6",
    "text_sa": "ágann indra śrávo br̥hád dyumnáṃ dadhiṣva duṣṭáram | út te śúṣmaṃ tirāmasi ||6||"
  },
  {
    "book": "20",
    "hymn": "57",
    "verse": "7",
    "text_sa": "arvāváto na ā́ gahy átho śakra parāvátaḥ | u lokó yás te adriva índrehá tata ā́ gahi ||7||"
  },
  {
    "book": "20",
    "hymn": "57",
    "verse": "8",
    "text_sa": "índro aṅgá mahád bhayám abhī́ ṣád ápa cucyavat | sá hí sthiró vícarṣaniḥ ||8||"
  },
  {
    "book": "20",
    "hymn": "57",
    "verse": "9",
    "text_sa": "índraś ca mr̥láyāti no ná naḥ paścā́d agháṃ naśat | bhadráṃ bhavāti naḥ puráḥ ||9||"
  },
  {
    "book": "20",
    "hymn": "57",
    "verse": "10",
    "text_sa": "indra ā́śābhyas pári sárvābhyo ábhayaṃ karat | jétā śátrūn vícarṣaṇiḥ ||10||"
  },
  {
    "book": "20",
    "hymn": "57",
    "verse": "11",
    "text_sa": "ká īṃ veda suté sácā píbantaṃ kád váyo dadhe | ayáṃ yáḥ púro vibhinátty ójasā mandānáḥ śipry ándhasaḥ ||11||"
  },
  {
    "book": "20",
    "hymn": "57",
    "verse": "12",
    "text_sa": "dānā́ mr̥gó ná vāraṇáḥ purutrā́ caráthaṃ dadhe | nákiṣ ṭvā ní yamad ā́ suté gamo mahā́ṃś carasy ójasā ||12||"
  },
  {
    "book": "20",
    "hymn": "57",
    "verse": "13",
    "text_sa": "yá ugráḥ sánn ániṣṭr̥ta sthiró ráṇāya sáṃskr̥taḥ | yádi stotúr maghávā śr̥ṇávad dhávaṃ néndro yoṣaty ā́ gamat ||13||"
  },
  {
    "book": "20",
    "hymn": "57",
    "verse": "14",
    "text_sa": "vayáṃ gha tvā sutā́vanta ā́po ná vr̥ktábarhiṣaḥ | pavítrasya prasrávaṇeṣu vr̥trahan pári stotā́ra āsate ||14||"
  },
  {
    "book": "20",
    "hymn": "57",
    "verse": "15",
    "text_sa": "sváranti tvā suté náro váso nireká ukthínaḥ | kadā́ sutáṃ tr̥ṣāṇá óka ā́ gama índra svabdī́va váṃsagaḥ ||15||"
  },
  {
    "book": "20",
    "hymn": "57",
    "verse": "16",
    "text_sa": "káṇvebhir dhr̥ṣṇav ā́ dhr̥ṣád vā́jaṃ darṣi sahasríṇam | piśáṅgarūpaṃ maghavan vicarṣaṇe makṣū́ gómantam īmahe ||16||"
  },
  {
    "book": "20",
    "hymn": "58",
    "verse": "1",
    "text_sa": "śrā́yanta iva sū́ryaṃ víśvéd índrasya bhakṣata | vásūni jāté jánamāna ójasā práti bhāgáṃ ná dīdhima ||1||"
  },
  {
    "book": "20",
    "hymn": "58",
    "verse": "2",
    "text_sa": "ánarśarātiṃ vasudā́m úpa stuhi bhadrā́ índrasya rātáyaḥ | só asya kā́maṃ vidható ná roṣati máno dānā́ya codáyan ||2||"
  },
  {
    "book": "20",
    "hymn": "58",
    "verse": "3",
    "text_sa": "báṇ mahā́m̐ asi sūrya báḍ āditya mahā́m̐ asi | mahás te sató mahimā́ panasyate 'ddhā́ deva mahā́m̐ asi ||3||"
  },
  {
    "book": "20",
    "hymn": "58",
    "verse": "4",
    "text_sa": "báṭ sūrya śrávasā mahā́m̐ asi satrā́ deva mahā́m̐ asi | mahnā́ devā́nām asuryàḥ puróhito vibhú jyótir ádābhyam ||4||"
  },
  {
    "book": "20",
    "hymn": "59",
    "verse": "1",
    "text_sa": "úd u tyé mádhu mattamā́ gíra stómāsa īrate | satrājíto dhanasā́ ákṣitotayo vājayánto ráthā iva ||1||"
  },
  {
    "book": "20",
    "hymn": "59",
    "verse": "2",
    "text_sa": "káṇvā iva bhŕ̥gavaḥ sū́rya iva víśvam íd dhītám ānaśuḥ | índraṃ stómebhir maháyanta āyávaḥ priyámedhāso asvaran ||2||"
  },
  {
    "book": "20",
    "hymn": "59",
    "verse": "3",
    "text_sa": "úd ín nv àsya ricyaté 'ṃśo dhánaṃ ná jigyúsaḥ | yá índro hárivān ná dabhanti táṃ ripo dákṣaṃ dadhāti somíni ||3||"
  },
  {
    "book": "20",
    "hymn": "59",
    "verse": "4",
    "text_sa": "mántram ákharvaṃ súdhitaṃ supéśasaṃ dádhāta yajñíyeṣv ā́ | pūrvī́ś caná prásitayas taranti táṃ yá índre kármaṇā bhúvat ||4||"
  },
  {
    "book": "20",
    "hymn": "60",
    "verse": "1",
    "text_sa": "evā́ hy ási vīrayúr evā́ śū́ra utá sthiráḥ | evā́ te rā́dhyaṃ mánaḥ ||1||"
  },
  {
    "book": "20",
    "hymn": "60",
    "verse": "2",
    "text_sa": "evā́ rātís tuvīmagha víśvebhir dhāyi dhātŕ̥bhiḥ | ághā cid indra me sácā ||2||"
  },
  {
    "book": "20",
    "hymn": "60",
    "verse": "3",
    "text_sa": "mó ṣú brahméva tandrayúr bhúvo vājānāṃ pate | mátsvā sutásya gómataḥ ||3||"
  },
  {
    "book": "20",
    "hymn": "60",
    "verse": "4",
    "text_sa": "evā́ hy àsya sūnŕ̥tā virapśī́ gómatī mahī́ | pakvā́ śā́khā ná dāśúṣe ||4||"
  },
  {
    "book": "20",
    "hymn": "60",
    "verse": "5",
    "text_sa": "evā́ hí te víbhūtaya ūtáya indra mā́vate | sadyáś cit sánti dāśúṣe ||5||"
  },
  {
    "book": "20",
    "hymn": "60",
    "verse": "6",
    "text_sa": "evā́ hy àsya kā́myā stóma uktháṃ ca śáṃsyā | índrāya sómapītaye ||6||"
  },
  {
    "book": "20",
    "hymn": "61",
    "verse": "1",
    "text_sa": "táṃ te mádaṃ gr̥ṇīmasi vŕ̥ṣaṇaṃ pr̥tsú sāsahím | u lokakr̥tnúm adrivo hariśríyam ||1||"
  },
  {
    "book": "20",
    "hymn": "61",
    "verse": "2",
    "text_sa": "yéna jyótīmṣy āyáve mánave ca vivéditha | mandānó asyá barhíṣo ví rājasi ||2||"
  },
  {
    "book": "20",
    "hymn": "61",
    "verse": "3",
    "text_sa": "tád adyā́ cit ta ukthínó 'nu ṣṭuvanti pūrváthā | vŕ̥ṣapatnīr apó jayā divédive ||3||"
  },
  {
    "book": "20",
    "hymn": "61",
    "verse": "4",
    "text_sa": "tám v abhí prá gāyata puruhūtáṃ puruṣṭutám | índraṃ gīrbhís taviṣám ā́ vivāsata ||4||"
  },
  {
    "book": "20",
    "hymn": "61",
    "verse": "5",
    "text_sa": "yásya dvibárhaso br̥hát sáho dādhā́ra ródasī | girī́m̐r ájrām̐ apáḥ svàr vr̥ṣatvanā́ ||5||"
  },
  {
    "book": "20",
    "hymn": "61",
    "verse": "6",
    "text_sa": "sá rājasi puruṣṭutam̐ éko vr̥trā́ṇi jighnase | índra jáitrā śravasya ca yántave ||6||"
  },
  {
    "book": "20",
    "hymn": "62",
    "verse": "1",
    "text_sa": "vayám u tvā́m apūrvya sthūráṃ ná kác cid bháranto 'vasyávaḥ | vā́je citráṃ havāmahe ||1||"
  },
  {
    "book": "20",
    "hymn": "62",
    "verse": "2",
    "text_sa": "úpa tvā kármann ūtáye sá no yúvográś cakrāma yó dhr̥ṣat | tvā́m íd dhy àvitā́raṃ vavr̥máhe sákhāya indra sānasím ||2||"
  },
  {
    "book": "20",
    "hymn": "62",
    "verse": "3",
    "text_sa": "yó na idámidaṃ purā́ prá vásya āninā́ya tám u va stuṣe | sákhāya índram ūtáye ||3||"
  },
  {
    "book": "20",
    "hymn": "62",
    "verse": "4",
    "text_sa": "háryaśvaṃ sátpatiṃ carṣaṇīsáhaṃ sá hí ṣmā yó ámandata | ā́ tú naḥ sá vayati gávyam áśvyaṃ stotŕ̥bhyo maghávā śatám ||4||"
  },
  {
    "book": "20",
    "hymn": "62",
    "verse": "5",
    "text_sa": "índrāya sā́ma gāyata víprāya br̥haté br̥hát | dharmakŕ̥te vipaścíte panasyáve ||5||"
  },
  {
    "book": "20",
    "hymn": "62",
    "verse": "6",
    "text_sa": "tvám indrābhibhū́r asi tváṃ sū́ryam arocayaḥ | viśvákarmā viśvádevo mahā́m̐ asi ||6||"
  },
  {
    "book": "20",
    "hymn": "62",
    "verse": "7",
    "text_sa": "vibhrā́jaṃ jyótiṣā svàr ágacho rocanáṃ diváḥ | devā́s ta indra sakhyā́ya yemire ||7||"
  },
  {
    "book": "20",
    "hymn": "62",
    "verse": "8",
    "text_sa": "tám v abhí prá gāyata puruhūtáṃ puruṣṭutám | índraṃ gīrbhis taviṣám ā́ vivāsata ||8||"
  },
  {
    "book": "20",
    "hymn": "62",
    "verse": "9",
    "text_sa": "yásya dvibárhaso br̥hát sáho dādhā́ra ródasī | girī́m̐r ájrām̐ apáḥ svàr vr̥ṣatvanā́ ||9||"
  },
  {
    "book": "20",
    "hymn": "62",
    "verse": "10",
    "text_sa": "sá rājasi puruṣṭutam̐ éko vr̥trā́ṇi jighnase | índra jáitra śravasya ca yántave ||10||"
  },
  {
    "book": "20",
    "hymn": "63",
    "verse": "1",
    "text_sa": "imā́ nú kaṃ bhúvanā sīṣadhāméndraś ca víśve ca devā́ḥ | yajñáṃ ca nas tanvàṃ ca prajā́ṃ cādityáir indraḥ sahá cīkl̥pāti ||1||"
  },
  {
    "book": "20",
    "hymn": "63",
    "verse": "2",
    "text_sa": "ādityáir índraḥ ságaṇo marúdbhir asmā́kaṃ bhūtv avitā́ tanū́nām | hatvā́ya devā́ ásurān yád ā́yan devā́ devatvám abhirákṣamāṇāḥ ||2||"
  },
  {
    "book": "20",
    "hymn": "63",
    "verse": "3",
    "text_sa": "pratyáñcam arkám anayaṃ chácībhir ā́d ít svadhā́m iṣirā́ṃ páry apaśyan | ayā́ vā́jaṃ deváhitaṃ sanema mádema śatáhimāḥ suvī́rāḥ ||3||"
  },
  {
    "book": "20",
    "hymn": "63",
    "verse": "4",
    "text_sa": "yá éka íd vidáyate vásu mártāya dāśúṣe | ī́śāno ápratiṣkuta índro aṅgá ||4||"
  },
  {
    "book": "20",
    "hymn": "63",
    "verse": "5",
    "text_sa": "kadā́ mártam arādhásaṃ padā́ kṣúmpam iva sphurat | kadā́ naḥ śuśravad gíra índro aṅgá ||5||"
  },
  {
    "book": "20",
    "hymn": "63",
    "verse": "6",
    "text_sa": "yáś cid dhí tvā bahúbhya ā́ sutā́vām̐ āvívāsati | ugráṃ tát patyate śáva índro aṅgá ||6||"
  },
  {
    "book": "20",
    "hymn": "63",
    "verse": "7",
    "text_sa": "yá indra somapā́tamo mádaḥ śaviṣṭha cétati | yénā háṃsi ny àttríṇaṃ tám īmahe ||7||"
  },
  {
    "book": "20",
    "hymn": "63",
    "verse": "8",
    "text_sa": "yénā dáśagvam ádhriguṃ vepáyantaṃ svàrṇaram | yénā samudrám ā́vithā tám īmahe ||8||"
  },
  {
    "book": "20",
    "hymn": "63",
    "verse": "9",
    "text_sa": "yéna síndhuṃ mahī́r apó ráthām̐ iva pracodáyaḥ | pánthām r̥tásya yā́tave tám īmahe ||9||"
  },
  {
    "book": "20",
    "hymn": "64",
    "verse": "1",
    "text_sa": "éndra no gadhi priyáḥ satrājíd ágohyaḥ | girír ná viśvátas pr̥thúḥ pátir diváḥ ||1||"
  },
  {
    "book": "20",
    "hymn": "64",
    "verse": "2",
    "text_sa": "abhí hí satya somapā ubhé babhū́tha ródasī | índrā́si sunvató vr̥dháḥ pátir diváḥ ||2||"
  },
  {
    "book": "20",
    "hymn": "64",
    "verse": "3",
    "text_sa": "tváṃ hí śáśvatīnām índra dartā́ purā́m ási | hantā́ dásyor mánor vr̥dháḥ pátir diváḥ ||3||"
  },
  {
    "book": "20",
    "hymn": "64",
    "verse": "4",
    "text_sa": "éd u mádhvo madíntaraṃ siñcá vādhvaryo ándhasaḥ | evā́ hí vīrá stávate sadā́vr̥dhaḥ ||4||"
  },
  {
    "book": "20",
    "hymn": "64",
    "verse": "5",
    "text_sa": "índra sthātar harīṇāṃ nákiṣ te pūrvyástutim | úd ānaṃśa śávasā ná bhandánā ||5||"
  },
  {
    "book": "20",
    "hymn": "64",
    "verse": "6",
    "text_sa": "táṃ vo vā́jānāṃ pátim áhūmahi śravasyávaḥ | áprāyubhir yajñébhir vāvr̥dhényam ||6||"
  },
  {
    "book": "20",
    "hymn": "65",
    "verse": "1",
    "text_sa": "éto nv índraṃ stávāma sákhāya stómyaṃ náram | kuṣṭī́r yó víśvā abhy àsty éka ít ||1||"
  },
  {
    "book": "20",
    "hymn": "65",
    "verse": "2",
    "text_sa": "ágorudhāya gavíṣe dyukṣā́ya dásmyaṃ vácaḥ | ghr̥tā́t svā́dīyo mádhunaś ca vocata ||2||"
  },
  {
    "book": "20",
    "hymn": "65",
    "verse": "3",
    "text_sa": "yásyā́mitāni vīryā̀ ná rā́dhaḥ páryetave | jyótir ná víśvam abhy ásti dákṣiṇā ||3||"
  },
  {
    "book": "20",
    "hymn": "66",
    "verse": "1",
    "text_sa": "stuhī́ndraṃ vyaśvavád ánūrmiṃ vājínaṃ yámam | aryó gáyaṃ máṃhamānaṃ ví dāśúṣe ||1||"
  },
  {
    "book": "20",
    "hymn": "66",
    "verse": "2",
    "text_sa": "evā́ nūnám úpa stuhi váiyaśva daśamáṃ návam | súvidvāṃsaṃ carkŕ̥tyaṃ caráṇīnām ||2||"
  },
  {
    "book": "20",
    "hymn": "66",
    "verse": "3",
    "text_sa": "vétthā hí nírr̥tīnāṃ vájrahasta parivŕ̥jam | áharahaḥ śundhyúḥ paripádām iva ||3||"
  },
  {
    "book": "20",
    "hymn": "67",
    "verse": "1",
    "text_sa": "vanóti hí sunván kṣáyaṃ párīṇasaḥ sunvānó hí ṣmā yájaty áva dvíṣo devā́nām áva dvíṣaḥ | sunvāná ít siṣāsati sahásrā vājy ávr̥taḥ | sunvānā́yéndro dadāty ābhúvaṃ rayíṃ dadāty ābhúvam ||1||"
  },
  {
    "book": "20",
    "hymn": "67",
    "verse": "2",
    "text_sa": "mó ṣú vo asmád abhí tā́ni páuṃsyā sánā bhūvan dyumnā́ni mótá jāriṣur asmát purótá jāriṣuḥ | yád vaś citráṃ yugéyuge návyaṃ ghóṣād ámartyam | asmā́su tán maruto yác ca duṣṭáraṃ didhr̥tā́ yác ca duṣṭáram ||2||"
  },
  {
    "book": "20",
    "hymn": "67",
    "verse": "3",
    "text_sa": "agníṃ hótāram manye dā́svantaṃ vásuṃ sūnúṃ sáhaso jātávedasaṃ vípraṃ ná jātávedasam | yá ūrdhváyā svadhvaró devó devā́cyā kr̥pā́ | ghr̥tásya víbhrāṣṭim ánu vaṣṭi śocíṣājúhvānasya sarpíṣaḥ ||3||"
  },
  {
    "book": "20",
    "hymn": "67",
    "verse": "4",
    "text_sa": "yajñáiḥ sáṃmiślāḥ pŕ̥ṣatībhir r̥ṣṭíbhir yā́maṃ chubhrā́so añjíṣu priyā́ utá | āsádyā barhír bharatasya sūnavaḥ potrā́d ā́ sómaṃ pibatā divo naraḥ ||4||"
  },
  {
    "book": "20",
    "hymn": "67",
    "verse": "5",
    "text_sa": "ā́ vakṣi devā́m̐ ihá vipra yákṣi cośán hotar ní ṣadā yóniṣu triṣú | práti vīhi prásthitaṃ somyáṃ mádhu píbā́gnīdhrāt táva bhāgásya tr̥sṇuhi ||5||"
  },
  {
    "book": "20",
    "hymn": "67",
    "verse": "6",
    "text_sa": "eṣá syá te tanvò nr̥mṇavárdhanaḥ sáha ójaḥ pradívi bāhvór hitáḥ | túbhyaṃ sutó maghavan túbhyam ā́bhr̥tas tvám asya brā́hmaṇād ā́ tr̥pát piba ||6||"
  },
  {
    "book": "20",
    "hymn": "67",
    "verse": "7",
    "text_sa": "yám u pū́rvam áhuve tám idáṃ huve séd u hávyo dadír yó nā́ma pátyate | adhvaryúbhiḥ prásthitaṃ somyáṃ mádhu potrā́t sómaṃ draviṇodaḥ píba r̥túbhiḥ ||7||"
  },
  {
    "book": "20",
    "hymn": "68",
    "verse": "1",
    "text_sa": "surūpakr̥tnúm ūtáye sudúghām iva godúhe | juhūmási dyávidyavi ||1||"
  },
  {
    "book": "20",
    "hymn": "68",
    "verse": "2",
    "text_sa": "úpa naḥ sávanā́ gahi sómasya somapāḥ piba | godā́ íd reváto mádaḥ ||2||"
  },
  {
    "book": "20",
    "hymn": "68",
    "verse": "3",
    "text_sa": "áthā te ántamānāṃ vidyā́ma sumatīnā́m | mā́ no áti khya ā́ gahi ||3||"
  },
  {
    "book": "20",
    "hymn": "68",
    "verse": "4",
    "text_sa": "párehi vígram ástr̥tam índraṃ pr̥chā vipaścítam | yás te sákhibhya ā́ váram ||4||"
  },
  {
    "book": "20",
    "hymn": "68",
    "verse": "5",
    "text_sa": "utá bruvantu no nído nír anyátaś cid ārata | dádhānā índra íd dúvaḥ ||5||"
  },
  {
    "book": "20",
    "hymn": "68",
    "verse": "6",
    "text_sa": "utá naḥ subhágām̐ arír vocéyur dasma kr̥ṣṭáyaḥ | syā́méd índrasya śármaṇi ||6||"
  },
  {
    "book": "20",
    "hymn": "68",
    "verse": "7",
    "text_sa": "ém ā́śúm āśáve bhara yajñaśríyaṃ nr̥mā́danam | patayán mandayátsakham ||7||"
  },
  {
    "book": "20",
    "hymn": "68",
    "verse": "8",
    "text_sa": "asyá pītvā́ śatakrato ghanó vr̥trā́ṇām abhavaḥ | prā́vo vā́jeṣu vājínam ||8||"
  },
  {
    "book": "20",
    "hymn": "68",
    "verse": "9",
    "text_sa": "táṃ tvā vā́jeṣu vājínaṃ vājáyāmaḥ śatakrato | dhánānām indra sātáye ||9||"
  },
  {
    "book": "20",
    "hymn": "68",
    "verse": "10",
    "text_sa": "yó rāyò 'vánir mahā́nt supāráḥ sunvatáḥ sákhā | tásmā índrāya gāyata ||10||"
  },
  {
    "book": "20",
    "hymn": "68",
    "verse": "11",
    "text_sa": "ā́ tv étā ní ṣīdaténdram abhí prá gāyata | sákhāya stómavāhasaḥ ||11||"
  },
  {
    "book": "20",
    "hymn": "68",
    "verse": "12",
    "text_sa": "purūtámaṃ purūṇā́m ī́śānaṃ vā́ryāṇām | índraṃ sóme sácā suté ||12||"
  },
  {
    "book": "20",
    "hymn": "69",
    "verse": "1",
    "text_sa": "sá ghā no yóga ā́ bhuvat sá rāyé sá púraṃdhyām | gámad vā́jebhir ā́ sá naḥ ||1||"
  },
  {
    "book": "20",
    "hymn": "69",
    "verse": "2",
    "text_sa": "yásya saṃsthé ná vr̥ṇváte hárī samátsu śátravaḥ | tásmā índrāya gāyata ||2||"
  },
  {
    "book": "20",
    "hymn": "69",
    "verse": "3",
    "text_sa": "sutapā́vne sutā́ imé śúcayo yanti vītáye | sómāso dádhyāśiraḥ ||3||"
  },
  {
    "book": "20",
    "hymn": "69",
    "verse": "4",
    "text_sa": "tváṃ sutásya pītáye sadyó vr̥ddhó ajāyathāḥ | índra jyáiṣṭhyāya sukrato ||4||"
  },
  {
    "book": "20",
    "hymn": "69",
    "verse": "5",
    "text_sa": "ā́ tvā viśantv āśávaḥ sómāsa indra girvaṇaḥ | śáṃ te santu prácetase ||5||"
  },
  {
    "book": "20",
    "hymn": "69",
    "verse": "6",
    "text_sa": "tvā́ṃ stómā avīvr̥dhan tvā́m ukthā́ śatakrato | tvā́ṃ vardhantu no gíraḥ ||6||"
  },
  {
    "book": "20",
    "hymn": "69",
    "verse": "7",
    "text_sa": "ákṣitotiḥ saned imáṃ vā́jam índraḥ sahasríṇam | yásmin víśvāni páuṃsyā ||7||"
  },
  {
    "book": "20",
    "hymn": "69",
    "verse": "8",
    "text_sa": "mā́ no mártā abhí druhan tanū́nām indra girvaṇaḥ | ī́śāno yavayā vadhám ||8||"
  },
  {
    "book": "20",
    "hymn": "69",
    "verse": "9",
    "text_sa": "yuñjánti bradhnám aruṣám cárantaṃ pári tasthúṣaḥ | rócante rocanā́ diví ||9||"
  },
  {
    "book": "20",
    "hymn": "69",
    "verse": "10",
    "text_sa": "yuñjánty asya kā́myā hárī vípakṣasā ráthe | śóṇā dhr̥ṣṇū́ nr̥vā́hasā ||10||"
  },
  {
    "book": "20",
    "hymn": "69",
    "verse": "11",
    "text_sa": "ketúṃ kr̥ṇvánn aketáve péśo maryā apeśáse | sám uṣádbhir ajāyathāḥ ||11||"
  },
  {
    "book": "20",
    "hymn": "69",
    "verse": "12",
    "text_sa": "ā́d áha svadhā́m ánu púnar garbhatvám eriré | dádhānā nā́ma yajñíyam ||12||"
  },
  {
    "book": "20",
    "hymn": "70",
    "verse": "1",
    "text_sa": "vīlú cid ārujatnúbhir gúhā cid indra váhnibhiḥ | ávinda usríyā ánu ||1||"
  },
  {
    "book": "20",
    "hymn": "70",
    "verse": "2",
    "text_sa": "devayánto yáthā matím áchā vidádvasuṃ gíraḥ | mahā́m anūṣata śrutám ||2||"
  },
  {
    "book": "20",
    "hymn": "70",
    "verse": "3",
    "text_sa": "índreṇa sáṃ hí dŕ̥kṣase saṃjagmānó ábibhyuṣā | mandū́ samānávarcasā ||3||"
  },
  {
    "book": "20",
    "hymn": "70",
    "verse": "4",
    "text_sa": "anavadyáir abhídyubhir makháḥ sáhasvad arcati | gaṇáir índrasya kā́myaiḥ ||4||"
  },
  {
    "book": "20",
    "hymn": "70",
    "verse": "5",
    "text_sa": "átaḥ parijmann ā́ gahi divó vā rocanā́d ádhi | sám asminn r̥ñjate gíraḥ ||5||"
  },
  {
    "book": "20",
    "hymn": "70",
    "verse": "6",
    "text_sa": "itó vā sātím ī́mahe divó vā pā́rthivād ádhi | índraṃ mahó vā rájasaḥ ||6||"
  },
  {
    "book": "20",
    "hymn": "70",
    "verse": "7",
    "text_sa": "índram íd gathíno br̥hád índram arkébhir arkíṇaḥ | índraṃ vā́ṇīr anūṣata ||7||"
  },
  {
    "book": "20",
    "hymn": "70",
    "verse": "8",
    "text_sa": "índra íd dháryoḥ sácā sáṃmíśla ā́ vacoyújā | índro vajrī́ hiraṇyáyaḥ ||8||"
  },
  {
    "book": "20",
    "hymn": "70",
    "verse": "9",
    "text_sa": "índro dīrghā́ya cákṣasa ā́ sū́ryaṃ rohayad diví | ví góbhir índram airayat ||9||"
  },
  {
    "book": "20",
    "hymn": "70",
    "verse": "10",
    "text_sa": "índra vā́jeṣu no 'va sahásrapradhaneṣu ca | ugrá ugrā́bhir ūtíbhiḥ ||10||"
  },
  {
    "book": "20",
    "hymn": "70",
    "verse": "11",
    "text_sa": "índraṃ vayáṃ mahādhaná índram árbhe havāmahe | yújaṃ vr̥tréṣu vajríṇam ||11||"
  },
  {
    "book": "20",
    "hymn": "70",
    "verse": "12",
    "text_sa": "sá no vr̥ṣann amúṃ carúṃ sátrādāvann ápā vr̥dhi | asmábhyam ápratiṣkutaḥ ||12||"
  },
  {
    "book": "20",
    "hymn": "70",
    "verse": "13",
    "text_sa": "tuñjétuñje yá úttare stómā índrasya vajríṇaḥ | ná vindhe asya suṣṭutím ||13||"
  },
  {
    "book": "20",
    "hymn": "70",
    "verse": "14",
    "text_sa": "vŕ̥ṣā yūthéva váṃsagaḥ kr̥ṣṭī́r iyarty ójasā | ī́śāno ápratiṣkutaḥ ||14||"
  },
  {
    "book": "20",
    "hymn": "70",
    "verse": "15",
    "text_sa": "yá ékaś carṣaṇīnā́ṃ vásūnām irajyáti | índraḥ páñca kṣitīnā́m ||15||"
  },
  {
    "book": "20",
    "hymn": "70",
    "verse": "16",
    "text_sa": "índraṃ vo viśvátas pári hávāmahe jánebhyaḥ | asmā́kam astu kévalaḥ ||16||"
  },
  {
    "book": "20",
    "hymn": "70",
    "verse": "17",
    "text_sa": "éndra sānasíṃ rayíṃ sajítvānaṃ sadāsáham | várṣiṣṭham ūtáye bhara ||17||"
  },
  {
    "book": "20",
    "hymn": "70",
    "verse": "18",
    "text_sa": "ní yéna muṣṭihatyáyā ní vr̥trā́ ruṇádhāmahai | tvótāso ny árvatā ||18||"
  },
  {
    "book": "20",
    "hymn": "70",
    "verse": "19",
    "text_sa": "índra tvótāso ā́ vayáṃ vájraṃ ghanā́ dadīmahi | jáyema sáṃ yudhí spŕ̥dhaḥ ||19||"
  },
  {
    "book": "20",
    "hymn": "70",
    "verse": "20",
    "text_sa": "vayáṃ śū́rebhir ástr̥bhir índra tváyā yujā́ vayám | sāsahyā́ma pr̥tanyatáḥ ||20||"
  },
  {
    "book": "20",
    "hymn": "71",
    "verse": "1",
    "text_sa": "mahā́m̐ índraḥ paráś ca nú mahitvám astu vajríṇe | dyáur ná prathinā́ śávaḥ ||1||"
  },
  {
    "book": "20",
    "hymn": "71",
    "verse": "2",
    "text_sa": "samohé vā yá ā́śata náras tokásya sánitau | víprāso vā dhiyāyávaḥ ||2||"
  },
  {
    "book": "20",
    "hymn": "71",
    "verse": "3",
    "text_sa": "yáḥ kukṣíḥ somapā́tamaḥ samudrá iva pínvate | urvī́r ā́po ná kākúdaḥ ||3||"
  },
  {
    "book": "20",
    "hymn": "71",
    "verse": "4",
    "text_sa": "evā́ hy àsya sūnŕ̥tā virapśī́ gómatī mahī́ | pakvā́ śā́khā ná dāśúṣe ||4||"
  },
  {
    "book": "20",
    "hymn": "71",
    "verse": "5",
    "text_sa": "evā́ hí te víbhūtaya ūtáya indra mā́vate | sadyáś cit sánti dāśúṣe ||5||"
  },
  {
    "book": "20",
    "hymn": "71",
    "verse": "6",
    "text_sa": "evā́ hy àsya kā́myā stóma uktháṃ ca śáṃsyā | índrāya sómapītaye ||6||"
  },
  {
    "book": "20",
    "hymn": "71",
    "verse": "7",
    "text_sa": "índréhi mátsy ándhaso víśvebhiḥ somapárvabhiḥ | mahā́m̐ abhiṣṭír ójasā ||7||"
  },
  {
    "book": "20",
    "hymn": "71",
    "verse": "8",
    "text_sa": "ém enaṃ sr̥jatā suté mandím índrāya mandíne | cákriṃ víśvāni cákraye ||8||"
  },
  {
    "book": "20",
    "hymn": "71",
    "verse": "9",
    "text_sa": "mátsvā suśipra mandíbhi stómebhir viśvacarṣaṇe | sácaiṣú sávaneṣv ā́ ||9||"
  },
  {
    "book": "20",
    "hymn": "71",
    "verse": "10",
    "text_sa": "ásr̥gram indra te gíraḥ práti tvā́m úd ahāsata | ájoṣā vr̥ṣabháṃ pátim ||10||"
  },
  {
    "book": "20",
    "hymn": "71",
    "verse": "11",
    "text_sa": "sám codaya citrám arvā́g rā́dha indra váreṇyam | ásad ít te vibhú prabhú ||11||"
  },
  {
    "book": "20",
    "hymn": "71",
    "verse": "12",
    "text_sa": "asmā́nt sú tátra codayéndra rāyé rábhasvataḥ | túvidyumna yáśasvataḥ ||12||"
  },
  {
    "book": "20",
    "hymn": "71",
    "verse": "13",
    "text_sa": "sáṃ gómad indra vā́javad asmé pr̥thú śrávo br̥hát | viśvā́yur dhehy ákṣitam ||13||"
  },
  {
    "book": "20",
    "hymn": "71",
    "verse": "14",
    "text_sa": "asmé dhehi śrávo br̥hád dyumnáṃ sahasrasā́tamam | índra tā́ rathínīr íṣaḥ ||14||"
  },
  {
    "book": "20",
    "hymn": "71",
    "verse": "15",
    "text_sa": "vásor índram vásupatiṃ gīrbhír gr̥ṇánta r̥gmíyam | hóma gántāram ūtáye ||15||"
  },
  {
    "book": "20",
    "hymn": "71",
    "verse": "16",
    "text_sa": "sutésute nyòkase br̥hád br̥hatá éd aríḥ | índrāya śūṣám arcati ||16||"
  },
  {
    "book": "20",
    "hymn": "72",
    "verse": "1",
    "text_sa": "víśveṣu hí tvā sávaneṣu tuñjáte samānám ékaṃ vŕ̥ṣamaṇyavaḥ pŕ̥thak svàḥ saniṣyávaḥ pŕ̥thak | táṃ tvā nā́vaṃ ná parṣáṇiṃ śūṣásya dhurí dhīmahi | índraṃ ná yajñáiś catáyanta āyáva stómebhir indram āyávaḥ ||1||"
  },
  {
    "book": "20",
    "hymn": "72",
    "verse": "2",
    "text_sa": "ví tvā tatasre mithunā́ avasyávo vrajásya sātā́ gávyasya niḥsŕ̥jaḥ sákṣanta indra niḥsŕ̥jaḥ | yád gavyántā dvā́ jánā svàr yántā samū́hasi | āvíṣ kárikrad vŕ̥ṣaṇaṃ sacābhúvaṃ vájram indra sacābhúvam ||2||"
  },
  {
    "book": "20",
    "hymn": "72",
    "verse": "3",
    "text_sa": "utó no asyā́ uṣáso juṣéta hy àrkásya bodhi havíṣo hávīmabhiḥ svàrṣātā hávīmabhiḥ | yád indra hántave mŕ̥gho vŕ̥ṣā vajriṃ cíketasi | ā́ me asyá vedháso návīyaso mánma śrudhi návīyasaḥ ||3||"
  },
  {
    "book": "20",
    "hymn": "73",
    "verse": "1",
    "text_sa": "túbhyéd imā́ sávanā śūra víśvā túbhyaṃ bráhmāṇi várdhanā kr̥ṇomi | tváṃ nŕ̥bhir hávyo viśvádhāsi ||1||"
  },
  {
    "book": "20",
    "hymn": "73",
    "verse": "2",
    "text_sa": "nū́ cin nú te mányamānasya dasmód aśnuvanti mahimā́nam ugra | ná vīryàm indra te ná rā́dhaḥ ||2||"
  },
  {
    "book": "20",
    "hymn": "73",
    "verse": "3",
    "text_sa": "prá vo mahé mahivŕ̥dhe bharadhvaṃ prácetase prá sumatíṃ kr̥ṇudhvam | víśaḥ pūrvī́ḥ prá carā carṣaṇiprā́ḥ ||3||"
  },
  {
    "book": "20",
    "hymn": "73",
    "verse": "4",
    "text_sa": "yadā́ vájraṃ híraṇyam íd áthā ráthaṃ hárī yámasya váhato ví sūríbhiḥ | ā́ tiṣṭhati maghávā sánaśruta índro vā́jasya dīrgháśravasas pátiḥ ||4||"
  },
  {
    "book": "20",
    "hymn": "73",
    "verse": "5",
    "text_sa": "só cin nú vr̥ṣṭír yūthyā̀ svā́ sácām̐ índraḥ śmáśrūṇi háritābhí pruṣṇute | áva veti sukṣáyaṃ suté mádhū́d íd dhūṇoti vā́to yáthā vánam ||5||"
  },
  {
    "book": "20",
    "hymn": "73",
    "verse": "6",
    "text_sa": "yó vācā́ vívāco mr̥dhrávācaḥ purū́ sahásrā́śivā jaghā́na | táttad íd asya páuṃsyaṃ gr̥ṇīmasi pitéva yás táviṣīṃ vāvr̥dhé śávaḥ ||6||"
  },
  {
    "book": "20",
    "hymn": "74",
    "verse": "1",
    "text_sa": "yác cid dhí satya somapā anāśastā́ iva smási | ā́ tū́ na indra śaṃsaya góṣv áśveṣu śubhríṣu sahásreṣu tuvīmagha ||1||"
  },
  {
    "book": "20",
    "hymn": "74",
    "verse": "2",
    "text_sa": "śíprin vājānāṃ pate śácīvas táva daṃsánā | ā́ tū́ na indra śaṃsaya góṣv áśveṣu śubhríṣu sahásreṣu tuvīmagha ||2||"
  },
  {
    "book": "20",
    "hymn": "74",
    "verse": "3",
    "text_sa": "ní ṣvāpayā mithūdŕ̥śā sastā́m ábudhyamāne | ā́ tū́ na indra śaṃsaya góṣv áśveṣu śubhríṣu sahásreṣu tuvīmagha ||3||"
  },
  {
    "book": "20",
    "hymn": "74",
    "verse": "4",
    "text_sa": "sasántu tyā́ árātayo bódhantu śūra rātáyaḥ | ā́ tū́ na indra śaṃsaya góṣv áśveṣu śubhríṣu sahásreṣu tuvīmagha ||4||"
  },
  {
    "book": "20",
    "hymn": "74",
    "verse": "5",
    "text_sa": "sám indra gardabháṃ mr̥ṇa nuvántaṃ papáyāmuyā́ | ā́ tū́ na indra śaṃsaya góṣv áśveṣu śubhríṣu sahásreṣu tuvīmagha ||5||"
  },
  {
    "book": "20",
    "hymn": "74",
    "verse": "6",
    "text_sa": "pátāti kuṇḍr̥ṇā́cyā dūráṃ vā́to vánād ádhi | ā́ tū́ na indra śaṃsaya góṣv áśveṣu śubhríṣu sahásreṣu tuvīmagha ||6||"
  },
  {
    "book": "20",
    "hymn": "74",
    "verse": "7",
    "text_sa": "sárvaṃ parikrośáṃ jahi jambháyā kr̥kadāśvàm | ā́ tū́ na indra śaṃsaya góṣv áśveṣu śubhríṣu sahásreṣu tuvīmagha ||7||"
  },
  {
    "book": "20",
    "hymn": "75",
    "verse": "1",
    "text_sa": "ví tvā tatasre mithunā́ avasyávo vrajásya sātā́ gávyasya niḥsŕ̥jaḥ sákṣanta indra niḥsr̥jaḥ | yád gavyánta dvā́ jánā svàr yántā samū́hasi | āvíṣ kárikrad vŕ̥ṣaṇaṃ sacābhúvaṃ vájram indra sacābhúvam ||1||"
  },
  {
    "book": "20",
    "hymn": "75",
    "verse": "2",
    "text_sa": "vidúṣ ṭe asyá vīryàsya pūrávaḥ púro yád indra śā́radīr avā́tiraḥ sāsahānó avā́tiraḥ | śā́sas tám indra mártyam áyajuṃ śavasas pate | mahī́m amuṣṇāḥ pr̥thivī́m imā́ apó mandasāná imā́ apáḥ ||2||"
  },
  {
    "book": "20",
    "hymn": "75",
    "verse": "3",
    "text_sa": "ā́d ít te asyá vīryàsya carkiran mádeṣu vr̥ṣann uśíjo yád ā́vitha sakhīyató yád ā́vitha | cakártha kārám ebhyaḥ pŕ̥tanāsu právantave | té anyā́manyāṃ nadyàṃ saniṣṇata śrávasyántaḥ saniṣṇata ||3||"
  },
  {
    "book": "20",
    "hymn": "76",
    "verse": "1",
    "text_sa": "váne ná vā yó ny àdhāyi cākráṃ chúcir vāṃ stómo bhuraṇāv ajīgaḥ | yásyéd índraḥ purudíneṣu hótā nr̥ṇā́ṃ nárvo nŕ̥tamaḥ kṣapā́vān ||1||"
  },
  {
    "book": "20",
    "hymn": "76",
    "verse": "2",
    "text_sa": "prá te asyā́ uṣásaḥ prā́parasyā nr̥táu syāma nŕ̥tam asya nr̥ṇā́m | ánu triśókaḥ śatám ā́vahan nr̥̄́n kútsena rátho yó ásat sasavā́n ||2||"
  },
  {
    "book": "20",
    "hymn": "76",
    "verse": "3",
    "text_sa": "kás te máda indra rántyo bhūd dúro gíro abhy ùgró ví dhāva | kád vā́ho arvā́g úpa mā manīṣā́ ā́ tvā śakyām upamám rā́dho ánnaiḥ ||3||"
  },
  {
    "book": "20",
    "hymn": "76",
    "verse": "4",
    "text_sa": "kád u dyumnám indra tvā́vato nr̥̄́n káyā dhiyā́ karase kán na ā́gan | mitró ná satyá urugāya bhr̥tyā́ ánne samasya yád ásan manīṣā́ḥ ||4||"
  },
  {
    "book": "20",
    "hymn": "76",
    "verse": "5",
    "text_sa": "préraya sū́ro árthaṃ ná pāráṃ yé asya kā́maṃ janidhā́ iva gmán | gíraś ca yé te tuvijāta pūrvī́r nára indra pratiśíkṣanty ánnaiḥ ||5||"
  },
  {
    "book": "20",
    "hymn": "76",
    "verse": "6",
    "text_sa": "mā́tre nú te súmite indra pūrvī́ dyáur majmánā pr̥thivī́ kā́vyena | várāya te ghr̥távantaḥ sutā́saḥ svā́dnan bhavantu pītáye mádhūni ||6||"
  },
  {
    "book": "20",
    "hymn": "76",
    "verse": "7",
    "text_sa": "ā́ mádhvo asmā asicann ámatram índrāya pūrṇáṃ sá hí satyárādhāḥ | sá vāvr̥dhe várimann ā́ pr̥thivyā́ abhí krátvā náryaḥ páuṃsyaiś ca ||7||"
  },
  {
    "book": "20",
    "hymn": "76",
    "verse": "8",
    "text_sa": "vy ā̀naḷ índraḥ pŕ̥tanāḥ svójā ā́smai yatante sakhyā́ya pūrvī́ḥ | ā́ smā ráthaṃ ná pŕ̥tanāsu tiṣṭha yáṃ bhadráyā sumatyā́ codáyāse ||8||"
  },
  {
    "book": "20",
    "hymn": "77",
    "verse": "1",
    "text_sa": "ā́ satyó yātu maghávām̐ r̥jīṣī́ drávantv asya háraya úpa naḥ | tásmā íd ándhaḥ suṣumā sudákṣam ihā́bhipitváṃ karate gr̥ṇānáḥ ||1||"
  },
  {
    "book": "20",
    "hymn": "77",
    "verse": "2",
    "text_sa": "áva sya śūrā́dhvano nā́nte 'smín no adyá sávane mandádhyai | śáṃsāty ukthám uśáneva vedhā́ś cikitúṣe asuryā̀ya mánma ||2||"
  },
  {
    "book": "20",
    "hymn": "77",
    "verse": "3",
    "text_sa": "kavír ná niṇyáṃ vidáthāni sā́dhan vŕ̥ṣā yát sékaṃ vipipānó árcāt | divá itthā́ jījanat saptá kārū́n áhnā cic cakrur vayúnā gr̥ṇántaḥ ||3||"
  },
  {
    "book": "20",
    "hymn": "77",
    "verse": "4",
    "text_sa": "svàr yád védi sudŕ̥śīkam arkáir máhi jyótī rurucur yád dha vástoḥ | andhā́ támāṃsi dúdhitā vicákṣe nŕ̥bhyaś cakāra nŕ̥tamo abhíṣṭau ||4||"
  },
  {
    "book": "20",
    "hymn": "77",
    "verse": "5",
    "text_sa": "vavakṣá índro ámitam r̥jiṣy ùbhé ā́ paprau ródasī mahitvā́ | átaś cid asya mahimā́ ví recy abhí yó víśvā bhúvanā babhū́va ||5||"
  },
  {
    "book": "20",
    "hymn": "77",
    "verse": "6",
    "text_sa": "víśvāni śakró náryāṇi vidvā́n apó rireca sákhibhir níkāmaiḥ | áśmānaṃ cid yé bibhidúr vácobhir vrajám gómantam uśíjo ví vavruḥ ||6||"
  },
  {
    "book": "20",
    "hymn": "77",
    "verse": "7",
    "text_sa": "apó vr̥tráṃ vavrivā́ṃsaṃ párāhan prā́vat te vájraṃ pr̥thivī́ sácetāḥ | prā́rṇāṃsi samudríyāṇy ainoḥ pátir bhávaṃ chávasā śūra dhr̥ṣṇo ||7||"
  },
  {
    "book": "20",
    "hymn": "77",
    "verse": "8",
    "text_sa": "apó yád ádriṃ puruhūta dárdar āvír bhuvat sarámā pūrvyáṃ te | sá no netā́ vā́jam ā́ darṣi bhū́riṃ gotrā́ rujánn áṅgirobhir gr̥ṇānáḥ ||8||"
  },
  {
    "book": "20",
    "hymn": "78",
    "verse": "1",
    "text_sa": "tád vo gāya suté sácā puruhūtā́ya sátvane | śáṃ yád gáve ná śākíne ||1||"
  },
  {
    "book": "20",
    "hymn": "78",
    "verse": "2",
    "text_sa": "ná ghā vásur ní yamate dānáṃ vā́jasya gómataḥ | yát sīm úpa śrávad gíraḥ ||2||"
  },
  {
    "book": "20",
    "hymn": "78",
    "verse": "3",
    "text_sa": "kuvítsasya prá hí vrajáṃ gómantaṃ dasyuhā́ gámat | śácībhir ápa no varat ||3||"
  },
  {
    "book": "20",
    "hymn": "79",
    "verse": "1",
    "text_sa": "índra krátuṃ na ā́ bhara pitā́ putrébhyo yáthā | śíkṣā ṇo asmín puruhūta yā́mani jīvā́ jyótir aśīmahi ||1||"
  },
  {
    "book": "20",
    "hymn": "79",
    "verse": "2",
    "text_sa": "mā́ no ájñātā vr̥jánā durādhyò mā́śivāso áva kramuḥ | tváyā vayáṃ pravátaḥ śáśvatīr apó 'ti śūra tarāmasi ||2||"
  },
  {
    "book": "20",
    "hymn": "80",
    "verse": "1",
    "text_sa": "índra jyéṣṭhaṃ na ā́ bharam̐ ójiṣṭhaṃ pápuri śrávaḥ | yénemé citra vajrahasta ródasī óbhé suśipra prā́ḥ ||1||"
  },
  {
    "book": "20",
    "hymn": "80",
    "verse": "2",
    "text_sa": "tvā́m ugrám ávase carṣaṇīsáhaṃ rā́jan devéṣu hūmahe | víśvā sú no vithurā́ pibdanā́ vaso 'mítrān suṣáhān kr̥dhi ||2||"
  },
  {
    "book": "20",
    "hymn": "81",
    "verse": "1",
    "text_sa": "yád dyā́va indra te śatáṃ śatáṃ bhū́mir utá syúḥ | ná tvā vajrint sahásraṃ sū́ryā ánu ná jātám aṣṭa ródasī ||1||"
  },
  {
    "book": "20",
    "hymn": "81",
    "verse": "2",
    "text_sa": "ā́ paprātha mahinā́ kŕ̥ṣṇyā vr̥ṣan víśvā śaviṣṭha śávasā | asmā́m̐ áva maghavan gómati vrajé vájrim citrā́bhir ūtíbhiḥ ||2||"
  },
  {
    "book": "20",
    "hymn": "82",
    "verse": "1",
    "text_sa": "yád indra yā́vatas tvám etā́vad ahám ī́śīya | stotā́ram íd didhiṣeya radāvaso ná pāpatvā́ya rāsīya ||1||"
  },
  {
    "book": "20",
    "hymn": "82",
    "verse": "2",
    "text_sa": "śíkṣeyam ín mahayaté divédive rāyá ā́ kuhacidvíde | nahí tvád anyán maghavan na ā́pyaṃ vásyo ásti pitā́ caná ||2||"
  },
  {
    "book": "20",
    "hymn": "83",
    "verse": "1",
    "text_sa": "índra tridhā́tu śaraṇáṃ trivárūthaṃ svastimát | chardír yacha maghávadbhyaś ca máhyaṃ ca yāváyā didyúm ebhyaḥ ||1||"
  },
  {
    "book": "20",
    "hymn": "83",
    "verse": "2",
    "text_sa": "yé gavyatā́ mánasā śátrum ādabhúr abhipraghnánti dhr̥ṣṇuyā́ | ágha smā no maghavann indra girvaṇas tanūpā́ ántamo bhava ||2||"
  },
  {
    "book": "20",
    "hymn": "84",
    "verse": "1",
    "text_sa": "índrā́ yāhi citrabhāno sutā́ imé tvāyávaḥ | áṇvībhis tánā pūtā́saḥ ||1||"
  },
  {
    "book": "20",
    "hymn": "84",
    "verse": "2",
    "text_sa": "índrā́ yāhi dhiyéṣitó víprajutaḥ sutā́vataḥ | úpa bráhmāṇi vāghátaḥ ||2||"
  },
  {
    "book": "20",
    "hymn": "84",
    "verse": "3",
    "text_sa": "índrā́ yāhi tū́tujāna úpa bráhmāṇi harivaḥ | suté dadhiṣva naś cánaḥ ||3||"
  },
  {
    "book": "20",
    "hymn": "85",
    "verse": "1",
    "text_sa": "mā́ cid anyád ví śaṃsata sákhāyo mā́ riṣaṇyata | índram ít stotā vŕ̥ṣaṇaṃ sácā suté múhur ukthā́ ca śaṃsata ||1||"
  },
  {
    "book": "20",
    "hymn": "85",
    "verse": "2",
    "text_sa": "avakrakṣíṇaṃ vr̥ṣabháṃ yathājúram gā́ṃ ná carṣaṇīsáham | vidvéṣaṇaṃ saṃvánanobhayaṃkaráṃ máṃhiṣṭham ubhayāvínam ||2||"
  },
  {
    "book": "20",
    "hymn": "85",
    "verse": "3",
    "text_sa": "yác cid dhí tvā jánā imé nā́nā hávanta ūtáye | asmā́kaṃ bráhmedám indra bhūtu té 'hā víśvā ca várdhanam ||3||"
  },
  {
    "book": "20",
    "hymn": "85",
    "verse": "4",
    "text_sa": "ví tartūryante maghavan vipaścíto 'ryó vípo jánānām | úpa kramasva pururū́pam ā́ bhara vā́jaṃ nédiṣṭham ūtáye ||4||"
  },
  {
    "book": "20",
    "hymn": "86",
    "verse": "1",
    "text_sa": "bráhmaṇā te brahmayújā yunajmi hárī sákhāyā sadhamā́da āśū́ | sthiráṃ ráthaṃ sukhám indrādhitíṣṭhan prajānán vidvā́m̐ úpa yāhi sómam ||1||"
  },
  {
    "book": "20",
    "hymn": "87",
    "verse": "1",
    "text_sa": "ádhvaryavo 'ruṇáṃ dugdhám aṃśúṃ juhótana vr̥ṣabhā́ya kṣitīnā́m | gaurā́d védīyām̐ avapā́nam índro viśvā́héd yāti sutásomam ichán ||1||"
  },
  {
    "book": "20",
    "hymn": "87",
    "verse": "2",
    "text_sa": "yád dadhiṣé pradívi cā́rv ánnaṃ divédive pītím íd asya vakṣi | utá hr̥dótá mánasā juṣāṇá uśánn indra prásthitān pāhi sómān ||2||"
  },
  {
    "book": "20",
    "hymn": "87",
    "verse": "3",
    "text_sa": "jajñānáḥ sómaṃ sáhase papātha prá te mātā́ mahimā́nam uvāca | éndra paprāthorv àntárikṣaṃ yudhā́ devébhyo várivaś cakartha ||3||"
  },
  {
    "book": "20",
    "hymn": "87",
    "verse": "4",
    "text_sa": "yád yodháyā maható mányamānān sā́kṣāma tā́n bāhúbhiḥ śā́śadānān | yád vā nŕ̥bhir vŕ̥ta indrābhiyúdhyās táṃ tváyājíṃ sauśravasáṃ jayema ||4||"
  },
  {
    "book": "20",
    "hymn": "87",
    "verse": "5",
    "text_sa": "préndrasya vocaṃ prathamā́ kr̥tā́ni prá nū́tanā maghávā yā́ cakā́ra | yadéd ádevīr ásahiṣṭa māyā́ áthābhavat kévalaḥ sómo asya ||5||"
  },
  {
    "book": "20",
    "hymn": "87",
    "verse": "6",
    "text_sa": "távedáṃ víśvam abhítaḥ paśavyàṃ yát páśyasi cákṣasā sū́ryasya | gávām asi gópatir éka indra bhakṣīmáhi te práyatasya vásvaḥ ||6||"
  },
  {
    "book": "20",
    "hymn": "87",
    "verse": "7",
    "text_sa": "bŕ̥haspate yuvám índraś ca vásvo divyásyeśāthe utá pārthivasya | dhattáṃ rayíṃ stuvaté kīráye cid yūyáṃ pāta svastíbhiḥ sádā naḥ ||7||"
  },
  {
    "book": "20",
    "hymn": "88",
    "verse": "1",
    "text_sa": "yás tastámbha sáhasā ví jmó ántān bŕ̥haspátis triṣadhasthó ráveṇa | táṃ pratnā́sa ŕ̥ṣayo dī́dhyānāḥ puró víprā dadhire mandrájihvam ||1||"
  },
  {
    "book": "20",
    "hymn": "88",
    "verse": "2",
    "text_sa": "dhunétayaḥ supraketáṃ mádanto bŕ̥haspate abhí yé nas tatasré | pŕ̥ṣantaṃ sr̥prám ádabdham ūrváṃ bŕ̥haspate rákṣatād asya yónim ||2||"
  },
  {
    "book": "20",
    "hymn": "88",
    "verse": "3",
    "text_sa": "bŕ̥haspate yā́ paramā́ parāvád áta ā́ te r̥taspŕ̥śo ní ṣeduḥ | túbhyaṃ khātā́ avatā́ ádridugdhā mádhva ścotanty abhíto virapśám ||3||"
  },
  {
    "book": "20",
    "hymn": "88",
    "verse": "4",
    "text_sa": "bŕ̥haspátiḥ prathamáṃ jā́yamāno mahó jyótiṣaḥ paramé vyòman | saptā́syas tuvijātó ráveṇa ví saptáraśmir adhamat támāṃsi ||4||"
  },
  {
    "book": "20",
    "hymn": "88",
    "verse": "5",
    "text_sa": "sá suṣṭúbhā sá ŕ̥kvatā gaṇéna valáṃ ruroja phaligáṃ rávena | bŕ̥haspátir usríyā havyasū́daḥ kánikradad vā́vaśatīr úd ājat ||5||"
  },
  {
    "book": "20",
    "hymn": "88",
    "verse": "6",
    "text_sa": "evā́ pitré viśvádevāya vŕ̥ṣṇe yajñáir vidhema námasā havírbhiḥ | bŕ̥haspate suprajā́ vīrávanto vayáṃ syāma pátayo rayīṇā́m ||6||"
  },
  {
    "book": "20",
    "hymn": "89",
    "verse": "1",
    "text_sa": "ásteva sú prataráṃ lā́yam ásyan bhū́ṣann iva prá bharā stómam asmai | vācā́ viprās tarata vā́cam aryó ní rāmaya jaritaḥ sóma índram ||1||"
  },
  {
    "book": "20",
    "hymn": "89",
    "verse": "2",
    "text_sa": "dóhena gā́m úpa śikṣā sákhāyaṃ prá bodhaya jaritar jārám índram | kóśaṃ ná pūrṇáṃ vásunā nyr̥̀ṣṭam ā́ cyāvaya maghadéyāya śū́ram ||2||"
  },
  {
    "book": "20",
    "hymn": "89",
    "verse": "3",
    "text_sa": "kím aṅgá tvā maghavan bhojám āhuḥ śiśīhí mā śiśayáṃ tvā śr̥ṇomi | ápnasvatī máma dhī́r astu śakra vasuvídaṃ bhágam indrā́ bharā naḥ ||3||"
  },
  {
    "book": "20",
    "hymn": "89",
    "verse": "4",
    "text_sa": "tvā́ṃ jánā mamasatyéṣv indra saṃtasthānā́ ví hvayante samīké | átrā yújaṃ kr̥ṇute yó havíṣmān nāsunvatā sakhyáṃ vaṣṭi śū́raḥ ||4||"
  },
  {
    "book": "20",
    "hymn": "89",
    "verse": "5",
    "text_sa": "dhánaṃ ná spandráṃ bahuláṃ yó asmai tīvrā́nt sómām̐ āsunóti práyasvān | tásmai śátrūnt sutúkān prātár áhno ní sváṣṭrān yuváti hánti vr̥trám ||5||"
  },
  {
    "book": "20",
    "hymn": "89",
    "verse": "6",
    "text_sa": "yásmin vayáṃ dadhimā́ śáṃsam índre yáḥ śiśrā́ya maghávā kā́mam asmé | ārā́c cit sán bhayatām asya śátrur ny àsmai dyumnā́ jányā namantām ||6||"
  },
  {
    "book": "20",
    "hymn": "89",
    "verse": "7",
    "text_sa": "ārā́c chátrum ápa bādhasva dūrám ugró yáḥ śámbaḥ puruhūta téna | asmé dhehi yávamad gómad indra kr̥dhī́ dhíyaṃ jaritré vā́jaratnām ||7||"
  },
  {
    "book": "20",
    "hymn": "89",
    "verse": "8",
    "text_sa": "prá yám antár vr̥ṣasavā́so ájman tīvrā́ḥ sómā bahulā́ntāsa índram | nā́ha dāmā́naṃ maghávā ní yaṃsan ní sunvaté vahati bhū́ri vāmám ||8||"
  },
  {
    "book": "20",
    "hymn": "89",
    "verse": "9",
    "text_sa": "utá prahā́m átidīvā jayati kr̥tám iva śvaghnī́ ví cinoti kālé | yó devákāmo ná dhánaṃ ruṇáddhi sám ít táṃ rāyáḥ sr̥jati svadhā́bhiḥ ||9||"
  },
  {
    "book": "20",
    "hymn": "89",
    "verse": "10",
    "text_sa": "góbhiṣ ṭaremā́matiṃ durévāṃ yávena vā kṣúdhaṃ puruhūta víśve | vayáṃ rā́jasu prathamā́ dhánāny áriṣṭāso vr̥janī́bhir jayema ||10||"
  },
  {
    "book": "20",
    "hymn": "89",
    "verse": "11",
    "text_sa": "bŕ̥haspátir naḥ pári pātu paścā́d utóttarasmād ádharād aghayóḥ | índraḥ purástād utá madhyató naḥ sákhā sákhibhyo várīyaḥ kr̥ṇotu ||11||"
  },
  {
    "book": "20",
    "hymn": "90",
    "verse": "1",
    "text_sa": "yó adribhít prathamajā́ r̥tā́vā bŕ̥haspátir āṅgirasó havíṣmān | dvibárhajmā prāgharmasát pitā́ na ā́ ródasī vr̥ṣabhó roravīti ||1||"
  },
  {
    "book": "20",
    "hymn": "90",
    "verse": "2",
    "text_sa": "jánāya cid yá ī́vate u lokáṃ bŕ̥haspátir deváhūtau cakā́ra | ghnán vr̥trā́ṇi ví púro dardarīti jáyaṃ chátrūṃr amítrān pr̥tsú sā́han ||2||"
  },
  {
    "book": "20",
    "hymn": "90",
    "verse": "3",
    "text_sa": "bŕ̥haspátiḥ sám ajayad vásūni mahó vrajā́n gómate devá eṣáḥ | apáḥ síṣāsant svàr ápratīto bŕ̥haspátir hánty amítram arkáiḥ ||3||"
  },
  {
    "book": "20",
    "hymn": "91",
    "verse": "1",
    "text_sa": "imā́ṃ dhíyaṃ saptáśīrṣṇīṃ pitā́ na r̥táprajātāṃ br̥hatī́m avindat | turī́yaṃ svij janayad viśvájanyo 'yā́sya ukthám índrāya śáṃsan ||1||"
  },
  {
    "book": "20",
    "hymn": "91",
    "verse": "2",
    "text_sa": "r̥táṃ śáṃsanta r̥jú dī́dhyānā divás putrā́so ásurasya vīrā́ḥ | vípraṃ padám áṅgiraso dádhānā yajñásya dhā́ma prathamáṃ mananta ||2||"
  },
  {
    "book": "20",
    "hymn": "91",
    "verse": "3",
    "text_sa": "haṃsáir iva sákhibhir vā́vadadbhir aśmanmáyāni náhanā vyásyan | bŕ̥haspátir abhikánikradad gā́ utá prā́staud úc ca vidvā́m̐ agāyat ||3||"
  },
  {
    "book": "20",
    "hymn": "91",
    "verse": "4",
    "text_sa": "avó dvā́bhyāṃ pará ékayā gā́ gúhā tíṣṭhantīr ánr̥tasya sétau | bŕ̥haspátis támasi jyótir ichán úd usrā́ ā́kar ví hí tisrá ā́vaḥ ||4||"
  },
  {
    "book": "20",
    "hymn": "91",
    "verse": "5",
    "text_sa": "vibhídyā púraṃ śayáthem ápācīṃ nís trī́ṇi sākám udadhér akr̥ntat | bŕ̥haspátir uṣásaṃ sū́ryaṃ gā́m arkáṃ viveda stanáyann iva dyáuḥ ||5||"
  },
  {
    "book": "20",
    "hymn": "91",
    "verse": "6",
    "text_sa": "índro valáṃ rakṣitā́raṃ dúghānāṃ karéṇeva ví cakartā ráveṇa | svédāñjibhir āśíram ichámānó 'rodayat paṇím ā́ gā́ amuṣṇāt ||6||"
  },
  {
    "book": "20",
    "hymn": "91",
    "verse": "7",
    "text_sa": "sá īṃ satyébhiḥ sákhibhiḥ śucádbhir gódhāyasaṃ ví dhanasáir adardaḥ | bráhmaṇas pátir vŕ̥ṣabhir varā́hair gharmásvedebhir dráviṇaṃ vy ā̀naṭ ||7||"
  },
  {
    "book": "20",
    "hymn": "91",
    "verse": "8",
    "text_sa": "té satyéna mánasā gópatiṃ gā́ iyānā́sa iṣaṇayanta dhībhíḥ | bŕ̥haspátir mithóavadyapebhir úd usríyā asr̥jata svayúgbhiḥ ||8||"
  },
  {
    "book": "20",
    "hymn": "91",
    "verse": "9",
    "text_sa": "táṃ vardháyanto matíbhiḥ śivā́bhiḥ siṃhám iva nā́nadataṃ sadhásthe | bŕ̥haspátiṃ vŕ̥ṣaṇaṃ śū́rasātau bhárebhare ánu madema jiṣṇúm ||9||"
  },
  {
    "book": "20",
    "hymn": "91",
    "verse": "10",
    "text_sa": "yadā́ vā́jam ásanad viśvárūpam ā́ dyā́m arukṣad úttarāṇi sádma | bŕ̥haspátiṃ vŕ̥ṣaṇaṃ vardháyanto nā́nā sánto bíbhrato jyótir āsā́ ||10||"
  },
  {
    "book": "20",
    "hymn": "91",
    "verse": "11",
    "text_sa": "satyám āśíṣaṃ kr̥ṇutā vayodhái kīríṃ cid dhy ávatha svébhir évaiḥ | paścā́ mŕ̥dho ápa bhavantu víśvās tád rodasī śr̥ṇutaṃ viśvaminvé ||11||"
  },
  {
    "book": "20",
    "hymn": "91",
    "verse": "12",
    "text_sa": "índro mahnā́ maható arṇavásya ví mūrdhā́nam abhinad arbudásya | áhann áhim áriṇāt saptá síndhūn deváir dyāvāpr̥thivī prā́vataṃ naḥ ||12||"
  },
  {
    "book": "20",
    "hymn": "92",
    "verse": "1",
    "text_sa": "abhí prá gópatiṃ giréndram arca yáthā vidé | sūtúṃ satyásya sátpatim ||1||"
  },
  {
    "book": "20",
    "hymn": "92",
    "verse": "2",
    "text_sa": "ā́ hárayaḥ sasr̥jriré 'ruṣīr ádhi barhíṣi | yátrābhí saṃnávāmahe ||2||"
  },
  {
    "book": "20",
    "hymn": "92",
    "verse": "3",
    "text_sa": "índrāya gā́va āśíraṃ duduhré vajríṇe mádhu | yát sīm upahvaré vidát ||3||"
  },
  {
    "book": "20",
    "hymn": "92",
    "verse": "4",
    "text_sa": "úd yád bradhnásya viṣṭápaṃ gr̥hám índraś ca gánvahi | mádhvaḥ pītvā́ sacevahi tríḥ saptá sákhyuḥ padé ||4||"
  },
  {
    "book": "20",
    "hymn": "92",
    "verse": "5",
    "text_sa": "árcata prā́rcata príyamedhāso árcata | árcantu putrakā́ utá púraṃ ná dhr̥ṣṇv àrcata ||5||"
  },
  {
    "book": "20",
    "hymn": "92",
    "verse": "6",
    "text_sa": "áva svarāti gárgaro godhā́ pári saniṣvaṇat | píṅgā pári caniṣkadad índrāya bráhmódyatam ||6||"
  },
  {
    "book": "20",
    "hymn": "92",
    "verse": "7",
    "text_sa": "ā́ yát pátanty enyàḥ sudúghā ánapasphuraḥ | apasphúraṃ gr̥bhāyata sómam índrāya pā́tave ||7||"
  },
  {
    "book": "20",
    "hymn": "92",
    "verse": "8",
    "text_sa": "ápād índro ápād agnír víśve devā́ amatsata | váruṇa íd ihá kṣayat tám ā́po abhy ànūṣata vatsáṃ saṃśíśvarīr iva ||8||"
  },
  {
    "book": "20",
    "hymn": "92",
    "verse": "9",
    "text_sa": "sudevó asi varuṇa yásya te saptá síndhavaḥ | anukṣáranti kākúdaṃ sūryàṃ suṣirā́m iva ||9||"
  },
  {
    "book": "20",
    "hymn": "92",
    "verse": "10",
    "text_sa": "yó vyátīm̐r áphāṇayat súyuktām̐ úpa dāśúṣe | takvó netā́ tád íd vápur upamā́ yó ámucyata ||10||"
  },
  {
    "book": "20",
    "hymn": "92",
    "verse": "11",
    "text_sa": "átī́d u śakrá ohata índro víśvā áti dvíṣaḥ | bhinát kanī́na odanáṃ pacyámānaṃ paró girā́ ||11||"
  },
  {
    "book": "20",
    "hymn": "92",
    "verse": "12",
    "text_sa": "arbhakó ná kumārakó 'dhi tiṣṭhann ávaṃ rátham | sá pakṣan mahiṣáṃ mr̥gáṃ pitré mātré vibhukrátum ||12||"
  },
  {
    "book": "20",
    "hymn": "92",
    "verse": "13",
    "text_sa": "ā́ tū́ suśipra daṃpate ráthaṃ tiṣṭhā hiraṇyáyam | ádha dyukṣáṃ sacevahi sahásrapādam aruṣáṃ svastigā́m anehásam ||13||"
  },
  {
    "book": "20",
    "hymn": "92",
    "verse": "14",
    "text_sa": "tám ghem itthā́ namasvína úpa svarā́jam āsate | árthaṃ cid asya súdhitaṃ yád étave āvartáyanti dāváne ||14||"
  },
  {
    "book": "20",
    "hymn": "92",
    "verse": "15",
    "text_sa": "ánu pratnásyáukasaḥ priyámedhāsa eṣām | pū́rvām ánu práyatiṃ vr̥ktábarhiṣo hitáprayasa āśata ||15||"
  },
  {
    "book": "20",
    "hymn": "92",
    "verse": "16",
    "text_sa": "yó rā́jā carṣaṇīnā́ṃ yā́tā ráthebhir ádhriguḥ | víśvāsāṃ tarutā́ pŕ̥tanānāṃ jyéṣṭho yó vr̥trahā́ gr̥ṇé ||16||"
  },
  {
    "book": "20",
    "hymn": "92",
    "verse": "17",
    "text_sa": "índraṃ táṃ śumbha puruhanmann ávase yásya dvitā́ vidhartári | hástāya vájraḥ práti dhāyi darśató mahó divé ná sū́ryaḥ ||17||"
  },
  {
    "book": "20",
    "hymn": "92",
    "verse": "18",
    "text_sa": "nákiṣ ṭáṃ kármaṇā naśad yáś cakā́ra sadā́vr̥dham | índraṃ ná yajñáir viśvágūrtam ŕ̥bhvasam ádhr̥ṣṭaṃ dhr̥ṣṇvòjasam ||18||"
  },
  {
    "book": "20",
    "hymn": "92",
    "verse": "19",
    "text_sa": "áṣālham ugráṃ pŕ̥tanāsu sāsahíṃ yásmin mahī́r urujráyaḥ | sáṃ dhenávo jā́yamāne anonavur dyā́vaḥ kṣā́mo anonavuḥ ||19||"
  },
  {
    "book": "20",
    "hymn": "92",
    "verse": "20",
    "text_sa": "yád dyā́va indra te śatáṃ śatáṃ bhū́mīr utá syúḥ | ná tvā vajrint sahásraṃ sū́ryā ánu ná jātám aṣṭa ródasī ||20||"
  },
  {
    "book": "20",
    "hymn": "92",
    "verse": "21",
    "text_sa": "ā́ paprātha mahinā́ vŕ̥ṣṇyā vr̥ṣan víśvā śaviṣṭha śávasā | asmā́m̐ ava maghavan gómati vrajé vájriṃ citrā́bhir ūtíbhiḥ ||21||"
  },
  {
    "book": "20",
    "hymn": "93",
    "verse": "1",
    "text_sa": "út tvā mandantu stómāḥ kr̥ṇuṣvá rā́dho adrivaḥ | áva brahmadvíṣo jahi ||1||"
  },
  {
    "book": "20",
    "hymn": "93",
    "verse": "2",
    "text_sa": "padā́ paṇī́m̐r arādháso ní bādhasva mahā́m̐ asi | nahí tvā káś caná práti ||2||"
  },
  {
    "book": "20",
    "hymn": "93",
    "verse": "3",
    "text_sa": "tvám īśiṣe sutā́nām índra tvám ásutānām | tváṃ rā́jā jánānām ||3||"
  },
  {
    "book": "20",
    "hymn": "93",
    "verse": "4",
    "text_sa": "īṅkháyantīr apasyúva índraṃ jātám úpāsate | bhejānā́saḥ suvī́ryam ||4||"
  },
  {
    "book": "20",
    "hymn": "93",
    "verse": "5",
    "text_sa": "tvám indra bálād ádhi sáhaso jātá ójasaḥ | tváṃ vr̥ṣan vŕ̥ṣéd asi ||5||"
  },
  {
    "book": "20",
    "hymn": "93",
    "verse": "6",
    "text_sa": "tvám indrāsi vr̥trahā́ vy àntárikṣam átiraḥ | úd dyā́m astabhnā ójasā ||6||"
  },
  {
    "book": "20",
    "hymn": "93",
    "verse": "7",
    "text_sa": "tvám indra sajóṣasam arkáṃ bibharṣi bāhvóḥ | vájraṃ śíśāna ójasā ||7||"
  },
  {
    "book": "20",
    "hymn": "93",
    "verse": "8",
    "text_sa": "tvám indrābhibhúr asi víśvā jātā́ny ójasā | sá víśvā bhúva ā́bhavaḥ ||8||"
  },
  {
    "book": "20",
    "hymn": "94",
    "verse": "1",
    "text_sa": "ā́ yātv índraḥ svápatir mádāya yó dhármaṇā tūtujānás túviṣmān | pratvakṣāṇó áti víśvā sáhāṃsy apāréṇa mahatā́ vŕ̥ṣṇyena ||1||"
  },
  {
    "book": "20",
    "hymn": "94",
    "verse": "2",
    "text_sa": "suṣṭhā́mā ráthaḥ suyámā hárī te mimyákṣa vájro nŕ̥pate gábhastau | śī́bhaṃ rājan supáthā́ yāhy arvā́ṅ várdhāma te papúso vŕ̥ṣṇyāni ||2||"
  },
  {
    "book": "20",
    "hymn": "94",
    "verse": "3",
    "text_sa": "éndravā́ho nr̥pátiṃ vájrabāhum ugrám ugrā́sas taviṣā́sa enam | prátvakṣasaṃ vr̥ṣabháṃ satyáśuṣmam ém asmatrā́ sadhamā́do vahantu ||3||"
  },
  {
    "book": "20",
    "hymn": "94",
    "verse": "4",
    "text_sa": "evā́ pátiṃ droṇasā́caṃ sácetasam ūrjá skambháṃ dharúṇa ā́ vr̥ṣāyase | ójaḥ kr̥ṣva sáṃ gr̥bhāya tvé ápy áso yáthā kenipā́nām inó vr̥dhé ||4||"
  },
  {
    "book": "20",
    "hymn": "94",
    "verse": "5",
    "text_sa": "gámann asmé vásūny ā́ hí śáṃsiṣaṃ svāśíṣaṃ bháram ā́ yāhi somínaḥ | tvám īśiṣe sā́smínn ā́ satsi barhíṣy anādhr̥ṣyā́ táva pā́trāṇi dhármaṇā ||5||"
  },
  {
    "book": "20",
    "hymn": "94",
    "verse": "6",
    "text_sa": "pŕ̥thak prā́yan prathamā́ deváhūtayó 'kr̥ṇvata śravasyā̀ni duṣṭárā | ná yé śekúr yajñíyāṃ nā́vam ārúham irmáivá té ny àviśanta képayaḥ ||6||"
  },
  {
    "book": "20",
    "hymn": "94",
    "verse": "7",
    "text_sa": "eváivā́pāg ápare santu dūdhyó 'śvā yéṣāṃ duryúga āyuyujré | itthā́ yé prā́g úpare santi dāváne purū́ṇi yátra vayúnāni bhójanā ||7||"
  },
  {
    "book": "20",
    "hymn": "94",
    "verse": "8",
    "text_sa": "girī́m̐r ájrān réjamānām̐ adhārayad dyáuḥ krandad antárikṣāṇi kopayat | samīcīné dhiṣáṇe ví ṣkabhāyati vŕ̥ṣṇaḥ pītvā́ máda ukthā́ni śaṃsati ||8||"
  },
  {
    "book": "20",
    "hymn": "94",
    "verse": "9",
    "text_sa": "imáṃ bibharmi súkr̥taṃ te aṅkuśáṃ yénārujā́si maghavaṃ chaphārújaḥ | asmínt sú te sávane astv oktyàṃ sutá iṣṭáu maghavan bodhy ā́bhagaḥ ||9||"
  },
  {
    "book": "20",
    "hymn": "94",
    "verse": "10",
    "text_sa": "góbhiṣ ṭaremā́matiṃ durévāṃ yávena kṣúdhaṃ puruhūta víśvām | vayáṃ rā́jabhiḥ prathamā́ dhánāny asmā́kena vr̥jánenā jayema ||10||"
  },
  {
    "book": "20",
    "hymn": "94",
    "verse": "11",
    "text_sa": "bŕ̥haspátir naḥ pári pātu paścā́d utóttarasmād ádharād aghayóḥ | índraḥ purástād utá madhyató naḥ sákhā sákhibhyo várivaḥ kr̥ṇotu ||11||"
  },
  {
    "book": "20",
    "hymn": "95",
    "verse": "1",
    "text_sa": "tríkadrukeṣu mahiṣó yávāśiraṃ tuviśúṣmas tr̥pát sómam apibad víṣṇunā sutáṃ yathā́vaśat | sá īṃ mamāda máhi kárma kártave mahā́m urúṃ sáinaṃ saścad devó deváṃ satyám índraṃ satyá índuḥ ||1||"
  },
  {
    "book": "20",
    "hymn": "95",
    "verse": "2",
    "text_sa": "pró ṣv àsmai purorathám índrāya śūṣám arcata | abhī́ke cid u lokakŕ̥t saṃgé samátsu vr̥trahā́smā́kaṃ bodhi coditā́ nábhantām anyakéṣāṃ jyākā́ ádhi dhánvasu ||2||"
  },
  {
    "book": "20",
    "hymn": "95",
    "verse": "3",
    "text_sa": "tváṃ síndhūm̐r ávāsr̥jo 'dharā́co áhann áhim | aśatrúr indra jajñiṣe víśvaṃ puṣyasi vā́ryaṃ táṃ tvā pári ṣvajāmahe nábhantām anyakéṣāṃ jyākā́ ádhi dhánvasu ||3||"
  },
  {
    "book": "20",
    "hymn": "95",
    "verse": "4",
    "text_sa": "ví ṣú víśvā árātayo 'ryó naśanta no dhíyaḥ | ástāsi śátrave vadháṃ yó na indra jíghāṃsati yā́ te rātír dadír vásu | nábhantām anyakéṣāṃ jyakā́ ádhi dhánvasu ||4||"
  },
  {
    "book": "20",
    "hymn": "96",
    "verse": "1",
    "text_sa": "tīvrásyābhívayaso asyá pāhi sarvarathā́ ví hárī ihá muñca | índra mā́ tvā yájamānāso anyé ní rīraman túbhyam imé sutā́saḥ ||1||"
  },
  {
    "book": "20",
    "hymn": "96",
    "verse": "2",
    "text_sa": "túbhyaṃ sutā́s túbhyam u sótvāsas tvā́ṃ gíraḥ śvā́tryā ā́ hvayanti | índredám adyá sávanaṃ juṣāṇó víśvasya vidvā́m̐ ihá pāhi sómam ||2||"
  },
  {
    "book": "20",
    "hymn": "96",
    "verse": "3",
    "text_sa": "yá uśatā́ mánasā sómam asmai sarvahr̥dā́ devákāmaḥ sunóti | ná gā́ índras tásya párā dadāti praśastám íc cā́rum asmai kr̥ṇoti ||3||"
  },
  {
    "book": "20",
    "hymn": "96",
    "verse": "4",
    "text_sa": "ánuspaṣṭo bhavaty eṣó asya yó asmai revā́n ná sunóti sómam | nír aratnáu maghávā táṃ dadhāti brahmadvíṣo hanty ánānudiṣṭaḥ ||4||"
  },
  {
    "book": "20",
    "hymn": "96",
    "verse": "5",
    "text_sa": "aśvāyánto gavyánto vājáyanto hávāmahe tvópagantavā́ u | ābhū́ṣantas te sumatáu návāyāṃ vayám indra tvā śunáṃ huvema ||5||"
  },
  {
    "book": "20",
    "hymn": "96",
    "verse": "6",
    "text_sa": "muñcā́mi tvā havíṣā jī́vanāya kám ajñātayakṣmā́d utá rājayakṣmā́t | grā́hir jagrā́ha yády etád tásyā indrāgnī prá mumuktam enam ||6||"
  },
  {
    "book": "20",
    "hymn": "96",
    "verse": "7",
    "text_sa": "yádi kṣitā́yur yádi vā páreto yádi mr̥tyór antikáṃ nī́ta evá | tám ā́ harāmi nírr̥ter upásthād áspārśam enaṃ śatáśāradāya ||7||"
  },
  {
    "book": "20",
    "hymn": "96",
    "verse": "8",
    "text_sa": "sahasrākṣéṇa śatávīryeṇa śatā́yuṣā havíṣā́hārṣam enam | índro yáthainaṃ śarádo náyāty áti víśvasya duritásya pārám ||8||"
  },
  {
    "book": "20",
    "hymn": "96",
    "verse": "9",
    "text_sa": "śatáṃ jīva śarádo várdhamānaḥ śatáṃ hemantā́n chatám u vasantā́n | śatáṃ ta índro agníḥ savitā́ bŕ̥haspátiḥ śatā́yuṣā havíṣā́hārṣam enam ||9||"
  },
  {
    "book": "20",
    "hymn": "96",
    "verse": "10",
    "text_sa": "ā́hārṣam ávidaṃ tvā púnar ā́gāḥ púnarṇavaḥ | sárvāṅga sárvaṃ te cákṣuḥ sárvam ā́yuś ca te 'vidam ||10||"
  },
  {
    "book": "20",
    "hymn": "96",
    "verse": "11",
    "text_sa": "bráhmaṇāgníḥ samvidānó rakṣohā́ bādhatām itáḥ | ámīvā yás te gárbhaṃ durṇā́mā yónim āśáye ||11||"
  },
  {
    "book": "20",
    "hymn": "96",
    "verse": "12",
    "text_sa": "yás te gárbham ámīvā durṇā́mā yónim āśáye | agníṣ ṭáṃ bráhmaṇā sahá níṣ kravyā́dam anīnaśat ||12||"
  },
  {
    "book": "20",
    "hymn": "96",
    "verse": "13",
    "text_sa": "yás te hánti patáyantaṃ niṣatsnúṃ yáḥ sarīsr̥pám | jātáṃ yás te jíghāṃsati tám itó nāśayāmasi ||13||"
  },
  {
    "book": "20",
    "hymn": "96",
    "verse": "14",
    "text_sa": "yás ta ūrū́ viháraty antarā́ dámpatī śáye | yóniṃ yó antár ārélhi tám itó nāśayāmasi ||14||"
  },
  {
    "book": "20",
    "hymn": "96",
    "verse": "15",
    "text_sa": "yás tvā bhrā́tā pátir bhūtvā́ jāró bhūtvā́ nipádyate | prajā́ṃ yás te jíghāṃsati tám itó nāśayāmasi ||15||"
  },
  {
    "book": "20",
    "hymn": "96",
    "verse": "16",
    "text_sa": "yás tvā svápnena támasā mohayitvā́ nipádyate | prajā́ṃ yás te jíghāṃsati tám itó nāśayāmasi ||16||"
  },
  {
    "book": "20",
    "hymn": "96",
    "verse": "17",
    "text_sa": "akṣī́bhyāṃ te nā́sikābhyāṃ kárṇābhyāṃ chúbukād ádhi | yákṣmaṃ śī́rṣaṇyàṃ mastíṣkāj jihvā́yā ví vr̥hāmi te ||17||"
  },
  {
    "book": "20",
    "hymn": "96",
    "verse": "18",
    "text_sa": "grīvā́bhyas ta uṣṇíhābhyaḥ kī́kasābhyo anūkyā̀t | yákṣmaṃ doṣaṇyàm áṃsābhyāṃ bāhúbhyāṃ ví vr̥hāmi te ||18||"
  },
  {
    "book": "20",
    "hymn": "96",
    "verse": "19",
    "text_sa": "hŕ̥dayāt te pári klomnó hálīkṣṇāt pārśvā́bhyām | yákṣmaṃ mátasnābhyāṃ plīhnó yaknás te ví vr̥hāmasi ||19||"
  },
  {
    "book": "20",
    "hymn": "96",
    "verse": "20",
    "text_sa": "āntrébhyas te gúdābhyo vaniṣṭhór udárād ádhi | yákṣmaṃ kukṣíbhyāṃ plāśér nā́bhyā ví vr̥hāmi te ||20||"
  },
  {
    "book": "20",
    "hymn": "96",
    "verse": "21",
    "text_sa": "ūrúbhyāṃ te aṣṭhīvádbhyāṃ pā́rṣṇibhyāṃ prápadābhyām | yákṣmaṃ bhasadyàṃ śróṇibhyāṃ bhā́sadaṃ bhā́ṃsaso ví vr̥hāmi te ||21||"
  },
  {
    "book": "20",
    "hymn": "96",
    "verse": "23",
    "text_sa": "áṅgeaṅge lómnilomni yás te párvaṇiparvaṇi | yákṣaṃ tvacasyàṃ te vayáṃ kaśyápasya vībarhéṇa víṣvañcaṃ ví vr̥hāmasi ||23||"
  },
  {
    "book": "20",
    "hymn": "96",
    "verse": "24",
    "text_sa": "ápehi manasas paté 'pa kāma paráś cara | paró nírr̥tyā ā́ cakṣva bahudhā́ jī́vato mánaḥ ||24||"
  },
  {
    "book": "20",
    "hymn": "97",
    "verse": "1",
    "text_sa": "vayám enam idā́ hyópīpemehá vajríṇam | tásmā u adyá samanā́ sutáṃ bharā́ nūnáṃ bhūṣata śruté ||1||"
  },
  {
    "book": "20",
    "hymn": "97",
    "verse": "2",
    "text_sa": "vŕ̥kaś cid asya vāraṇá urāmáthir ā́ vayúneṣu bhūṣati | sémáṃ naḥ stómaṃ jujuṣāṇá ā́ gahī́ndra prá citráyā dhiyā́ ||2||"
  },
  {
    "book": "20",
    "hymn": "97",
    "verse": "3",
    "text_sa": "kád u nv àsyā́kr̥tam índrasyāsti páuṃsyam | kéno nú kaṃ śrómatena ná śuśruve janúṣaḥ pári vr̥trahā́ ||3||"
  },
  {
    "book": "20",
    "hymn": "98",
    "verse": "1",
    "text_sa": "tvā́m íd dhí hávāmahe sātā́ vā́jasya kārávaḥ | tvā́ṃ vr̥tréṣv indra sátpatiṃ náras tvāṃ kā́ṣṭhāsv árvataḥ ||1||"
  },
  {
    "book": "20",
    "hymn": "98",
    "verse": "2",
    "text_sa": "sá tváṃ naś citra vajrahasta dhr̥ṣṇuyā́ mahá stavānó adrivaḥ | gā́m áśvaṃ rathyàm indra sáṃ kira satrā́ vā́jaṃ ná jigyúṣe ||2||"
  },
  {
    "book": "20",
    "hymn": "99",
    "verse": "1",
    "text_sa": "abhí tvā pūrvápītaya índra stómebhir āyávaḥ | samīcīnā́sa r̥bhávaḥ sám asvaran rudrā́ gr̥ṇanta pū́rvyam ||1||"
  },
  {
    "book": "20",
    "hymn": "99",
    "verse": "2",
    "text_sa": "asyéd índro vāvr̥dhe vŕ̥ṣṇyaṃ śávo máde sutásya víṣṇavi | adyā́ tám asya mahimā́nam āyávó 'nu ṣṭuvanti pūrváthā ||2||"
  },
  {
    "book": "20",
    "hymn": "100",
    "verse": "1",
    "text_sa": "ádhā hī́ndra girvaṇa úpa tvā kā́mān maháḥ sasr̥jmáhe | udéva yánta udábhiḥ ||1||"
  },
  {
    "book": "20",
    "hymn": "100",
    "verse": "2",
    "text_sa": "vā́r ṇá tvā yavyā́bhir várdhanti śūra bráhmāṇi | vāvr̥dhvā́ṃsaṃ cid adrivo divédive ||2||"
  },
  {
    "book": "20",
    "hymn": "100",
    "verse": "3",
    "text_sa": "yuñjánti hárī iṣirásya gā́thayoráu rátha urúyuge | indravā́hā vacoyújā ||3||"
  },
  {
    "book": "20",
    "hymn": "101",
    "verse": "1",
    "text_sa": "agníṃ dūtáṃ vr̥ṇīmahe hótāraṃ viśvávedasam | asyá yajñásya sukrátum ||1||"
  },
  {
    "book": "20",
    "hymn": "101",
    "verse": "2",
    "text_sa": "agnímagniṃ hávīmabhiḥ sádā havanta viśpátim | havyavā́haṃ purupriyám ||2||"
  },
  {
    "book": "20",
    "hymn": "101",
    "verse": "3",
    "text_sa": "ágne devā́m̐ ihā́ vaha jajñānó vr̥ktábarhiṣe | ási hótā na ī́ḍyaḥ ||3||"
  },
  {
    "book": "20",
    "hymn": "102",
    "verse": "1",
    "text_sa": "īlényo namasyàs tirás támāṃsi darśatáḥ | sám agnír idhyate vŕ̥ṣā ||1||"
  },
  {
    "book": "20",
    "hymn": "102",
    "verse": "2",
    "text_sa": "vŕ̥ṣo agníḥ sám idhyaté 'śvo ná devavā́hanaḥ | táṃ havíṣmantaḥ īlate ||2||"
  },
  {
    "book": "20",
    "hymn": "102",
    "verse": "3",
    "text_sa": "vŕ̥ṣaṇaṃ tvā vayáṃ vr̥ṣan vŕ̥ṣaṇaḥ sám idhīmahi | ágne dī́dyataṃ br̥hát ||3||"
  },
  {
    "book": "20",
    "hymn": "103",
    "verse": "1",
    "text_sa": "agním īliṣvā́vase gā́thābhiḥ śīráśociṣam | agníṃ rāyé purumīlha śrutáṃ náro 'gníṃ sudītáye chardíḥ ||1||"
  },
  {
    "book": "20",
    "hymn": "103",
    "verse": "2",
    "text_sa": "ágna ā́ yāhy agníbhir hótāraṃ tvā vr̥ṇīmahe | ā́ tvā́m anaktu práyatā havíṣmatī yájiṣṭhaṃ barhír āsáde ||2||"
  },
  {
    "book": "20",
    "hymn": "103",
    "verse": "3",
    "text_sa": "ácha hí tvā sahasaḥ sūno aṅgiraḥ srúcaś cáranty adhvaré | ūrjó nápātaṃ ghr̥tákeśam īmahe 'gníṃ yajñéṣu pūrvyám ||3||"
  },
  {
    "book": "20",
    "hymn": "104",
    "verse": "1",
    "text_sa": "imā́ u tvā purūvaso gíro vardhantu yā́ máma | pāvakávarṇāḥ śúcayo vipaścíto 'bhí stómair anūṣata ||1||"
  },
  {
    "book": "20",
    "hymn": "104",
    "verse": "2",
    "text_sa": "ayáṃ sahásram ŕ̥ṣibhiḥ sáhaskr̥taḥ samudrá iva paprathe | satyáḥ só asya mahimā́ gr̥ne śávo yajñéṣu viprarā́jye ||2||"
  },
  {
    "book": "20",
    "hymn": "104",
    "verse": "3",
    "text_sa": "ā́ no víśvāsu hávya índraḥ samátsu bhūṣatu | úpa bráhmāṇi sávanāni vr̥trahā́ paramajyā́ ŕ̥cīṣamaḥ ||3||"
  },
  {
    "book": "20",
    "hymn": "104",
    "verse": "4",
    "text_sa": "tváṃ dātā́ prathamó rā́ghasām asy ási satyá īśānakŕ̥t | tuvidyumnásya yújyā vr̥ṇīmahe putrásya śávaso maháḥ ||4||"
  },
  {
    "book": "20",
    "hymn": "105",
    "verse": "1",
    "text_sa": "tvám indra prátūrtiṣv abhí víśvā asi spŕ̥dhaḥ | aśastihā́ janitā́ viśvatū́r asi tváṃ tūrya taruṣyatáḥ ||1||"
  },
  {
    "book": "20",
    "hymn": "105",
    "verse": "2",
    "text_sa": "ánu te śúṣmaṃ turáyantam īyatuḥ kṣoṇī́ śíśuṃ ná mātárā | víśvās te spŕ̥dhaḥ śnathayanta manyáve vr̥tráṃ yád indra tū́rvasi ||2||"
  },
  {
    "book": "20",
    "hymn": "105",
    "verse": "3",
    "text_sa": "itá ūtī́ vo ajáraṃ prahetā́ram áprahitam | āśúṃ jétāraṃ hétāraṃ rathī́tamam átūrtaṃ tugryāvŕ̥dham ||3||"
  },
  {
    "book": "20",
    "hymn": "105",
    "verse": "4",
    "text_sa": "yó rā́jā carṣaṇīnā́ṃ yā́tā ráthebhir ádhriguḥ | víśvāsāṃ tarutā́ pŕ̥tanānāṃ jyéṣṭho yó vr̥trahā́ gr̥ṇé ||4||"
  },
  {
    "book": "20",
    "hymn": "105",
    "verse": "5",
    "text_sa": "índraṃ táṃ śumbha puruhanmann ávase yásya dvitā́ vidhartári | hástāya vájraḥ práti dhāyi darśató mahó divé ná sū́ryaḥ ||5||"
  },
  {
    "book": "20",
    "hymn": "106",
    "verse": "1",
    "text_sa": "táva tyád indriyáṃ br̥hát táva śúṣmam utá krátum | vájraṃ śiśāti dhiṣáṇā váreṇyam ||1||"
  },
  {
    "book": "20",
    "hymn": "106",
    "verse": "2",
    "text_sa": "táva dyáur indra páuṃsyaṃ pr̥thivī́ vardhati śrávaḥ | tvā́m ā́paḥ párvatāsaś ca hinvire ||2||"
  },
  {
    "book": "20",
    "hymn": "106",
    "verse": "3",
    "text_sa": "tvā́ṃ víṣṇur br̥hán kṣáyo mitró gr̥ṇāti váruṇaḥ | tvā́ṃ śárdho madaty ánu mā́rutam ||3||"
  },
  {
    "book": "20",
    "hymn": "107",
    "verse": "1",
    "text_sa": "sám asya manyáve víśo víśvā namanta kuṣṭáyaḥ | samudrā́yeva síndhavaḥ ||1||"
  },
  {
    "book": "20",
    "hymn": "107",
    "verse": "2",
    "text_sa": "ójas tád asya titviṣa ubhé yát samávartayat | índraś cármeva ródasī ||2||"
  },
  {
    "book": "20",
    "hymn": "107",
    "verse": "3",
    "text_sa": "ví cid vr̥trásya dódhato vájreṇa śatáparvaṇā | śíro bibhed vr̥ṣṇínā ||3||"
  },
  {
    "book": "20",
    "hymn": "107",
    "verse": "4",
    "text_sa": "tád íd āsa bhúvaneṣu jyéṣṭhaṃ yáto jajñá ugrás tveṣánr̥mṇaḥ | sadyó jajñānó ní riṇāti śátrūn ánu yád enaṃ mádanti víśva ū́māḥ ||4||"
  },
  {
    "book": "20",
    "hymn": "107",
    "verse": "5",
    "text_sa": "vāvr̥dhānáḥ śávasā bhū́ryojāḥ śátrur dāsā́ya bhiyásaṃ dadhāti | ávyanac ca vyanác ca sásni sáṃ te navanta prábhr̥tā mádeṣu ||5||"
  },
  {
    "book": "20",
    "hymn": "107",
    "verse": "6",
    "text_sa": "tvé krátum ápi pr̥ñcanti bhū́ri dvír yád eté trír bhavanty ū́māḥ | svādóḥ svā́dīyaḥ svādúnā sr̥jā sám adáḥ sú mádhu mádhunābhí yodhīḥ ||6||"
  },
  {
    "book": "20",
    "hymn": "107",
    "verse": "7",
    "text_sa": "yádi cin nú tvā dhánā jáyantaṃ ráṇeraṇe anumádanti víprāḥ | ójīyaḥ śuṣmint sthirám ā́ tanuṣva mā́ tvā dabhan durévāsaḥ kaśókāḥ ||7||"
  },
  {
    "book": "20",
    "hymn": "107",
    "verse": "8",
    "text_sa": "tváyā vayáṃ śāśadmahe ráṇeṣu prapáśyanto yudhényāni bhū́ri | codáyāmi ta ā́yudhā vácobhiḥ sáṃ te śiśāmi bráhmaṇā váyāṃsi ||8||"
  },
  {
    "book": "20",
    "hymn": "107",
    "verse": "9",
    "text_sa": "ní tád dadhiṣé 'vare páre ca yásminn ā́vithā́vasā duroṇé | ā́ sthāpayata mātáraṃ jigatnúm áta invata kárvarāṇi bhū́ri ||9||"
  },
  {
    "book": "20",
    "hymn": "107",
    "verse": "10",
    "text_sa": "stuṣvá varṣman puruvártmānaṃ sám ŕ̥bhvāṇam inátamam āptám āptyā́nām | ā́ darśati śávasā bhū́ryojāḥ prá sakṣati pratimā́naṃ pr̥thivyā́ḥ ||10||"
  },
  {
    "book": "20",
    "hymn": "107",
    "verse": "11",
    "text_sa": "imā́ bráhma br̥háddivaḥ kr̥ṇavad índrāya śūṣám agniyáḥ svarṣā́ḥ | mahó gotrásya kṣayati svarā́jā túraś cid víśvam arṇavat tápasvān ||11||"
  },
  {
    "book": "20",
    "hymn": "107",
    "verse": "12",
    "text_sa": "evā́ mahā́n br̥háddivo átharvā́vocat svā́ṃ tanvàm índram evá | svásārau mātaríbhvarī aripré hinvánti caine śávasā vardháyanti ca ||12||"
  },
  {
    "book": "20",
    "hymn": "107",
    "verse": "13",
    "text_sa": "citráṃ devā́nāṃ ketúr ánīkaṃ jyótiṣmān pradíśaḥ sū́rya udyán | divākaró 'ti dyumnáis támāṃsi víśvātārīd duritā́ni śukráḥ ||13||"
  },
  {
    "book": "20",
    "hymn": "107",
    "verse": "14",
    "text_sa": "citráṃ devā́nām úd agād ánīkaṃ cákṣur mitrásya váruṇasyāgnéḥ | ā́prād dyā́vāpr̥thivī́ antárikṣaṃ sū́rya ātmā́ jágatas tasthúṣaś ca ||14||"
  },
  {
    "book": "20",
    "hymn": "107",
    "verse": "15",
    "text_sa": "sū́ryo devī́m uṣásaṃ rócamānāṃ máryo ná yóṣām abhy èti paścā́t | yátrā náro devayánto yugā́ni vitanvaté práti bhadrā́ya bhadrám ||15||"
  },
  {
    "book": "20",
    "hymn": "108",
    "verse": "1",
    "text_sa": "tváṃ na indrā́ bharam̐ ójo nr̥mṇáṃ śatakrato vicarṣaṇe | ā́ vīráṃ pr̥tanāṣáham ||1||"
  },
  {
    "book": "20",
    "hymn": "108",
    "verse": "2",
    "text_sa": "tváṃ hí naḥ pitā́ vaso tváṃ mātā́ śatakrato babhū́vitha | ádhā te sumnám īmahe ||2||"
  },
  {
    "book": "20",
    "hymn": "108",
    "verse": "3",
    "text_sa": "tvā́ṃ śuṣmin puruhūta vājayántam úpa bruve śatakrato | sá no rāsva suvī́ryam ||3||"
  },
  {
    "book": "20",
    "hymn": "109",
    "verse": "1",
    "text_sa": "svādór itthā́ viṣuváto mádhvaḥ pibanti gauryàḥ | yā́ índreṇa sayā́varīr vŕ̥ṣṇā mádanti śobháse vásvīr ánu svarā́jyam ||1||"
  },
  {
    "book": "20",
    "hymn": "109",
    "verse": "2",
    "text_sa": "tā́ asya pr̥śanāyúvaḥ sómaṃ śrīṇanti pŕ̥śnayaḥ | priyā́ índrasya dhenávo vájraṃ hinvanti sā́yakaṃ vásvīr ánu svarā́jyam ||2||"
  },
  {
    "book": "20",
    "hymn": "109",
    "verse": "3",
    "text_sa": "tā́ asya námasā sáhaḥ saparyánti prácetasaḥ | vratā́ny asya saścire purū́ṇi pūrvácittaye vásvīr ánu svarā́jyam ||3||"
  },
  {
    "book": "20",
    "hymn": "110",
    "verse": "1",
    "text_sa": "índrāya mádūne sutáṃ pári ṣṭobhantu no gíraḥ | arkám arcantu kārávaḥ ||1||"
  },
  {
    "book": "20",
    "hymn": "110",
    "verse": "2",
    "text_sa": "yásmin víśvā ádhi śríyo ráṇanti saptá saṃsádaḥ | índraṃ suté havāmahe ||2||"
  },
  {
    "book": "20",
    "hymn": "110",
    "verse": "3",
    "text_sa": "tríkadrukeṣu cétanaṃ devā́so yajñám atnata | tám íd vardhantu no gíraḥ ||3||"
  },
  {
    "book": "20",
    "hymn": "111",
    "verse": "1",
    "text_sa": "yát sómam indra víṣṇavi yád vā gha tritá āptyé | yád vā marútsu mándase sám índubhiḥ ||1||"
  },
  {
    "book": "20",
    "hymn": "111",
    "verse": "2",
    "text_sa": "yád vā śakra parāváti samudré ádhi mándase | asmā́kam ít suté raṇā sám índubhiḥ ||2||"
  },
  {
    "book": "20",
    "hymn": "111",
    "verse": "3",
    "text_sa": "yád vā́si sunvató vr̥dhó yájamānasya satpate | ukthé vā yásya ráṇyasi sám índubhiḥ ||3||"
  },
  {
    "book": "20",
    "hymn": "112",
    "verse": "1",
    "text_sa": "yád adyá kác ca vr̥trahann udágā abhí sūrya | sárvaṃ tád indra te váśe ||1||"
  },
  {
    "book": "20",
    "hymn": "112",
    "verse": "2",
    "text_sa": "yád vā pravr̥ddha satpate ná marā íti mányase | utó tát satyám ít táva ||2||"
  },
  {
    "book": "20",
    "hymn": "112",
    "verse": "3",
    "text_sa": "yé sómāsaḥ parāváti yé arvāváti sunviré | sárvāṃs tā́m̐ indra gachasi ||3||"
  },
  {
    "book": "20",
    "hymn": "113",
    "verse": "1",
    "text_sa": "ubháyaṃ śr̥ṇávac ca na índro arvā́g idáṃ vácaḥ | satrā́cyā maghávā sómapītaye dhiyā́ śáviṣṭha ā́ gamat ||1||"
  },
  {
    "book": "20",
    "hymn": "113",
    "verse": "2",
    "text_sa": "táṃ hí svarā́jaṃ vr̥ṣabháṃ tám ójase dhiṣáṇe niṣṭatakṣátuḥ | utópamā́nāṃ prathamó ní ṣīdasi sómakāmaṃ hí te mánaḥ ||2||"
  },
  {
    "book": "20",
    "hymn": "114",
    "verse": "1",
    "text_sa": "abhrātr̥vyó'anā́ tvám ánāpir indra janúṣā sanā́d asi | yudhéd āpitvám ichase ||1||"
  },
  {
    "book": "20",
    "hymn": "114",
    "verse": "2",
    "text_sa": "nákī revántaṃ sakhyā́ya vindase pī́yanti te surāśvàḥ | yadā́ kr̥ṇóṣi nadanúṃ sám ūhasy ā́d ít pitéva hūyase ||2||"
  },
  {
    "book": "20",
    "hymn": "115",
    "verse": "1",
    "text_sa": "ahám íd dhí pitúṣ pári medhā́m r̥tásya jagrábha | aháṃ sū́rya ivājani ||1||"
  },
  {
    "book": "20",
    "hymn": "115",
    "verse": "2",
    "text_sa": "aháṃ pratnéna mánmanā gíraḥ śumbhāmi kaṇvavát | yénéndraḥ śúṣmam íd dadhé ||2||"
  },
  {
    "book": "20",
    "hymn": "115",
    "verse": "3",
    "text_sa": "yé tvā́m indra ná tuṣṭuvúr ŕ̥ṣayo yé ca tuṣṭuvúḥ | máméd vardhasva súṣṭutaḥ ||3||"
  },
  {
    "book": "20",
    "hymn": "116",
    "verse": "1",
    "text_sa": "mā́ bhūma níṣṭyā ivéndra tvád áraṇā iva | vánāni ní prajahitā́ny adrivo duróṣāso amanmahi ||1||"
  },
  {
    "book": "20",
    "hymn": "116",
    "verse": "2",
    "text_sa": "ámanmahī́d anāśávo 'nugrā́saś ca vr̥trahan | sukŕ̥t sú te mahatā́ śūra rā́dhasā́nu stómaṃ mudīmahi ||2||"
  },
  {
    "book": "20",
    "hymn": "117",
    "verse": "1",
    "text_sa": "píbā sómam indra mándatu tvā yáṃ te suṣā́va haryaśvā́driḥ | sotúr bāhúbhyāṃ súyato nā́rvā ||1||"
  },
  {
    "book": "20",
    "hymn": "117",
    "verse": "2",
    "text_sa": "yás te mádo yújas cā́rur ásti yéna vr̥trā́ṇi haryaśva háṃsi | sá tvā́m indra prabhūvaso mamattu ||2||"
  },
  {
    "book": "20",
    "hymn": "117",
    "verse": "3",
    "text_sa": "bódhā sú me maghavan vā́cam émā́ṃ yā́ṃ te vásiṣṭho árcati práśastim | imā́ bráhma sadhamā́de juṣasva ||3||"
  },
  {
    "book": "20",
    "hymn": "118",
    "verse": "1",
    "text_sa": "śagdhy ū ṣú śacīpata índra víśvābhir ūtíbhiḥ | bhágaṃ ná hí tvā yaśásaṃ vasuvídam ánu śūra cárāmasi ||1||"
  },
  {
    "book": "20",
    "hymn": "118",
    "verse": "2",
    "text_sa": "pauró áśvasya purukŕ̥d gávām asy útso deva hiraṇyáyaḥ | nákir hí dā́naṃ parimárdhiṣat tvé yádyad yā́mi tád ā́ bhara ||2||"
  },
  {
    "book": "20",
    "hymn": "118",
    "verse": "3",
    "text_sa": "índram íd devátātaye índraṃ prayaty àdhvaré | índraṃ samīké vaníno havāmaha índraṃ dhánasya sātáye ||3||"
  },
  {
    "book": "20",
    "hymn": "118",
    "verse": "4",
    "text_sa": "índro mahnā́ ródasī paprathac cháva índraḥ sū́ryam arocayat | índre ha víśvā bhúvanāni yemira índre suvānā́sa índavaḥ ||4||"
  },
  {
    "book": "20",
    "hymn": "119",
    "verse": "1",
    "text_sa": "ástāvi mánma pūrvyáṃ bráhméndrāya vocata | pūrvī́r r̥tásya br̥hatī́r anūṣata stotúr meghā́ asr̥kṣata ||1||"
  },
  {
    "book": "20",
    "hymn": "119",
    "verse": "2",
    "text_sa": "turaṇyávo mádhumantaṃ ghr̥taścútaṃ víprāso arkám ānr̥cuḥ | asmé rayíḥ paprathe vŕ̥ṣṇyaṃ śávo 'smé suvānā́sa índavaḥ ||2||"
  },
  {
    "book": "20",
    "hymn": "120",
    "verse": "1",
    "text_sa": "yád indra prā́g ápāg údaṅ nyàg vā hūyáse nŕ̥bhiḥ | símā purū́ nŕ̥ṣūto asy ā́navé 'si praśardha turváśe ||1||"
  },
  {
    "book": "20",
    "hymn": "120",
    "verse": "2",
    "text_sa": "yád vā rúme rúśame śyā́vake kŕ̥pa índra mādáyase sácā | káṇvāsas tvā bráhmabhi stómavāhasa índrā́ yachanty ā́ gahi ||2||"
  },
  {
    "book": "20",
    "hymn": "121",
    "verse": "1",
    "text_sa": "abhí tvā śūra nonumó 'dugdhā iva dhenávaḥ | ī́śānam asyá jágataḥ svardŕ̥śam ī́śānam indra tasthúṣaḥ ||1||"
  },
  {
    "book": "20",
    "hymn": "121",
    "verse": "2",
    "text_sa": "ná tvā́vām̐ anyó divyó ná pā́rthivo ná jātó ná janiṣyate | aśvāyánto maghavann indra vājíno gavyántas tvā havāmahe ||2||"
  },
  {
    "book": "20",
    "hymn": "122",
    "verse": "1",
    "text_sa": "revátīr naḥ sadhamā́da índre santu tuvívājāḥ | kṣumánto yā́bhir mádema ||1||"
  },
  {
    "book": "20",
    "hymn": "122",
    "verse": "2",
    "text_sa": "ā́ gha tvā́vān tmánāptá stotŕ̥bhyo dhr̥ṣṇav iyānáḥ | r̥ṇór ákṣaṃ ná cakrayòḥ ||2||"
  },
  {
    "book": "20",
    "hymn": "122",
    "verse": "3",
    "text_sa": "ā́ yád dúvaḥ śatakratav ā́ kā́maṃ jaritr̥̄ṇā́m | r̥ṇór ákṣaṃ ná śácībhiḥ ||3||"
  },
  {
    "book": "20",
    "hymn": "123",
    "verse": "1",
    "text_sa": "tát sū́ryasya devatváṃ tán mahitváṃ madhyā́ kártor vítataṃ sáṃ jabhāra | yadéd áyukta harítaḥ sadhásthād ā́d rā́trī vā́sas tanute simásmai ||1||"
  },
  {
    "book": "20",
    "hymn": "123",
    "verse": "2",
    "text_sa": "tán mitrásya váruṇasyābhicákṣe sū́ryo rūpáṃ kr̥ṇute dyór upásthe | anantám anyád rúśad asya prā́jaḥ kr̥ṣṇám anyád dharítaḥ sáṃ bharanti ||2||"
  },
  {
    "book": "20",
    "hymn": "124",
    "verse": "1",
    "text_sa": "káyā naś citrá ā́ bhuvad ūtī́ sadā́vr̥dhaḥ sákhā | káyā śáciṣṭhayā vr̥tā́ ||1||"
  },
  {
    "book": "20",
    "hymn": "124",
    "verse": "2",
    "text_sa": "kás tvā satyó mádānāṃ máṃhiṣṭho matsad ándhasaḥ | dr̥lhā́ cid ārúje vásu ||2||"
  },
  {
    "book": "20",
    "hymn": "124",
    "verse": "3",
    "text_sa": "abhī́ ṣú naḥ sákhīnām avitā́ jaritr̥̄ṇā́m | śatáṃ bhavāsy ūtíbhiḥ ||3||"
  },
  {
    "book": "20",
    "hymn": "124",
    "verse": "4",
    "text_sa": "imā́ nú kaṃ bhúvanā sīṣadhāméndraś ca víśve ca devā́ḥ | yajñáṃ ca nas tanvàṃ ca prajā́ṃ cādityáir índraḥ sahá cīkl̥pāti ||4||"
  },
  {
    "book": "20",
    "hymn": "124",
    "verse": "5",
    "text_sa": "ādityáir índraḥ ságaṇo marúdbhir asmā́kaṃ bhūtv avitā́ tanū́nām | hatvā́ya devā́ ásurān yád ā́yan devā́ devatvám abhirákṣamāṇāḥ ||5||"
  },
  {
    "book": "20",
    "hymn": "124",
    "verse": "6",
    "text_sa": "pratyáñcam arkám anayaṃ chácībhir ā́d ít svadhā́m iṣirā́m páry apaśyan | ayā́ vā́jaṃ deváhitaṃ sanema mádema śatáhimāḥ suvī́rāḥ ||6||"
  },
  {
    "book": "20",
    "hymn": "125",
    "verse": "1",
    "text_sa": "ápendra prā́co maghavann amítrān ápā́pāco abhibhūte nudasva | ápódīco ápa śūrādharā́ca uráu yáthā táva śárman mádema ||1||"
  },
  {
    "book": "20",
    "hymn": "125",
    "verse": "2",
    "text_sa": "kuvíd aṅgá yávamanto yávaṃ cid yáthā dā́nty anupūrváṃ viyū́ya | ihéhaiṣāṃ kr̥ṇuhi bhójanāni yé barhíṣo námovr̥ktiṃ ná jagmúḥ ||2||"
  },
  {
    "book": "20",
    "hymn": "125",
    "verse": "3",
    "text_sa": "nahí sthū́ry r̥tuthā́ yātám asti nótá śrávo vivide saṃgaméṣu | gavyánta índraṃ sakhyā́ya víprā aśvāyánto vŕ̥ṣaṇaṃ vājáyantaḥ ||3||"
  },
  {
    "book": "20",
    "hymn": "125",
    "verse": "4",
    "text_sa": "yuváṃ surā́mam aśvinā námucāv āsuré sácā | vipipānā́ śubhas patī índraṃ kármasv āvatam ||4||"
  },
  {
    "book": "20",
    "hymn": "125",
    "verse": "5",
    "text_sa": "putrám iva pitárāv aśvínobhéndrāváthuḥ kā́vyair daṃsánābhiḥ | yát surā́maṃ vy ápibaḥ śácībhiḥ sárasvatī tvā maghavann abhiṣṇak ||5||"
  },
  {
    "book": "20",
    "hymn": "125",
    "verse": "6",
    "text_sa": "índraḥ sutrā́mā svávām̐ ávobhiḥ sumr̥ḍīkó bhavatu viśvávedāḥ | bā́dhatāṃ dvéṣo ábhayaṃ naḥ kr̥ṇotu suvī́ryasya pátayaḥ syāma ||6||"
  },
  {
    "book": "20",
    "hymn": "125",
    "verse": "7",
    "text_sa": "sá sutrā́mā svávām̐ índro asmád ārā́c cid dvéṣaḥ sanutár yuyotu | tásya vayáṃ sumatáu yajñíyasyā́pi bhadré saumanasé syāma ||7||"
  },
  {
    "book": "20",
    "hymn": "126",
    "verse": "1",
    "text_sa": "ví hí sótor ásr̥kṣata néndraṃ devám amaṃsata | yátrā́madad vr̥ṣā́kapir aryáḥ puṣṭéṣu mátsakhā víśvasmād índra úttaraḥ ||1||"
  },
  {
    "book": "20",
    "hymn": "126",
    "verse": "2",
    "text_sa": "párā hī́ndra dhā́vasi vr̥ṣā́kaper áti vyáthiḥ | nó áha prá vindasy anyátra sómapītaye víśvasmād índra úttaraḥ ||2||"
  },
  {
    "book": "20",
    "hymn": "126",
    "verse": "3",
    "text_sa": "kím ayáṃ tvāṃ vr̥ṣā́kapiś cakā́ra hárito mr̥gáḥ | yásmā irasyásī́d u nv àryó vā puṣṭimád vásu víśvasmād índra úttaraḥ ||3||"
  },
  {
    "book": "20",
    "hymn": "126",
    "verse": "4",
    "text_sa": "yám imáṃ tváṃ vr̥ṣā́kapiṃ priyám indrābhirákṣasi | śvā́ nv àsya jambhiṣad ápi kárṇe varāhayúr víśvasmād índra úttaraḥ ||4||"
  },
  {
    "book": "20",
    "hymn": "126",
    "verse": "5",
    "text_sa": "priyā́ taṣṭā́ni me kapír vyàktā vy àdūduṣat | śíro nv àsya rāviṣaṃ ná sugáṃ duṣkŕ̥te bhuvaṃ víśvasmād índra úttaraḥ ||5||"
  },
  {
    "book": "20",
    "hymn": "126",
    "verse": "6",
    "text_sa": "ná mát strī́ subhasáttarā ná suyā́śutarā bhuvat | ná mát práticyavīyasī ná sákthy údyamīyasī víśvasmād indra úttaraḥ ||6||"
  },
  {
    "book": "20",
    "hymn": "126",
    "verse": "7",
    "text_sa": "uvé amba sulābhike yáthevāṅgáṃ bhaviṣyáti | bhasán me amba sákthi me śíro me vī́va hr̥ṣyati víśvasmād índra úttaraḥ ||7||"
  },
  {
    "book": "20",
    "hymn": "126",
    "verse": "8",
    "text_sa": "kíṃ subāho svaṅgure pŕ̥thuṣṭo pŕ̥thujāghane | kíṃ śūrapatni nas tvám abhy àmīṣi vr̥ṣā́kapiṃ víśvasmād índra úttaraḥ ||8||"
  },
  {
    "book": "20",
    "hymn": "126",
    "verse": "9",
    "text_sa": "avī́rām iva mā́m ayáṃ śarā́rur abhí manyate | utā́hám asmi vīríṇī́ndrapatnī marútsakhā víśvasmād índra úttaraḥ ||9||"
  },
  {
    "book": "20",
    "hymn": "126",
    "verse": "10",
    "text_sa": "saṃhotráṃ sma purā́ nā́rī sámanaṃ vā́va gachati | vedhā́ r̥tásya vīríṇī́ndrapatnī mahīyate víśvasmād índra úttaraḥ ||10||"
  },
  {
    "book": "20",
    "hymn": "126",
    "verse": "11",
    "text_sa": "indrāṇī́m āsú nā́riṣu subhágām ahám aśravam | nahy àsyā aparáṃ caná jarásā márate pátir víśvasmād índra úttaraḥ ||11||"
  },
  {
    "book": "20",
    "hymn": "126",
    "verse": "12",
    "text_sa": "nā́hám indrā́ṇi rāraṇa sákhyur vr̥ṣā́kaper r̥té | yásyedám ápyaṃ havíḥ priyáṃ devéṣu gáchati víśvasmād índra úttaraḥ ||12||"
  },
  {
    "book": "20",
    "hymn": "126",
    "verse": "13",
    "text_sa": "vŕ̥sākapāyi révati súputra ā́d u súsnuṣe | ghásat ta índra ukṣáṇaḥ priyáṃ kācitkaráṃ havír víśvasmād índra úttaraḥ ||13||"
  },
  {
    "book": "20",
    "hymn": "126",
    "verse": "14",
    "text_sa": "ukṣṇó hí me páñcadaśa sākáṃ pácanti viṃsatím | utā́hám admi pī́va íd ubhā́ kukṣī́ pr̥ṇanti me víśvasmād índra úttaraḥ ||14||"
  },
  {
    "book": "20",
    "hymn": "126",
    "verse": "15",
    "text_sa": "vr̥ṣabhó ná tigmáśr̥ṅgo 'ntár yūthéṣu róruvat | manthás ta indra śáṃ hr̥dé yáṃ te sunóti bhāvayúr víśvasmād índra úttaraḥ ||15||"
  },
  {
    "book": "20",
    "hymn": "126",
    "verse": "16",
    "text_sa": "ná séśe yásya rámbate 'ntarā́ sakthyā̀ kápr̥t | sédīśe yásya romaśáṃ niṣedúṣo vijŕ̥mbhate víśvasmād índra úttaraḥ ||16||"
  },
  {
    "book": "20",
    "hymn": "126",
    "verse": "17",
    "text_sa": "ná séśe yásya romaśáṃ niṣedúṣo vijŕ̥mbhate | sédīśe yásya rámbate 'ntarā́ sakthyā̀ kápr̥t víśvasmād índra úttaraḥ ||17||"
  },
  {
    "book": "20",
    "hymn": "126",
    "verse": "18",
    "text_sa": "ayám indra vr̥ṣā́kapiḥ párasvantaṃ hatáṃ vidat | asíṃ sūnā́ṃ návaṃ carúm ā́d edhasyā́na ā́citaṃ víśvasmād indra úttaraḥ ||18||"
  },
  {
    "book": "20",
    "hymn": "126",
    "verse": "19",
    "text_sa": "ayám emi vicā́kaśad vicinván dā́sam ā́ryam | píbāmi pākasútvano 'bhí dhī́ram acākaśaṃ víśvasmād índra úttaraḥ ||19||"
  },
  {
    "book": "20",
    "hymn": "126",
    "verse": "20",
    "text_sa": "dhánva ca yát kr̥ntátraṃ ca káti svit tā́ ví yójanā | nédīyaso vr̥ṣākapé 'stam éhi gr̥hā́m̐ úpa víśvasmād índra úttaraḥ ||20||"
  },
  {
    "book": "20",
    "hymn": "126",
    "verse": "21",
    "text_sa": "púnar éhi vr̥ṣākape suvitā́ kalpayāvahai | yá eṣá svapnanáṃśanó 'stam éṣi pathā́ púnar víśvasmād índra úttaraḥ ||21||"
  },
  {
    "book": "20",
    "hymn": "126",
    "verse": "22",
    "text_sa": "yád údañco vr̥ṣākape gr̥hám indrā́jagantana | kvà syá pulvaghó mr̥gáḥ kám agaṃ janayópano víśvasmād índra úttaraḥ ||22||"
  },
  {
    "book": "20",
    "hymn": "126",
    "verse": "23",
    "text_sa": "párśur ha nā́ma mānavī́ sākáṃ sasūva viṃśatím | bhadráṃ bhala tyásyā abhūd yásyā udáram ā́mayad víśvasmād índra úttaraḥ ||23||"
  },
  {
    "book": "20",
    "hymn": "127",
    "verse": "1",
    "text_sa": "idáṃ jánā úpa śruta nárāśáṃsa stáviṣyate | ṣaṣṭíṃ sahásrā navatíṃ ca kaurama ā́ ruśámeṣu dadmahe ||1||"
  },
  {
    "book": "20",
    "hymn": "127",
    "verse": "2",
    "text_sa": "úṣṭrā yásya pravāháṇo vadhū́manto dvirdáśa | varṣmā́ ráthasya ní jihīḍate divá īṣámāṇā upaspŕ̥śaḥ ||2||"
  },
  {
    "book": "20",
    "hymn": "127",
    "verse": "3",
    "text_sa": "eṣá iṣā́ya māmahe śatáṃ niṣkā́n dáśa srájaḥ | trī́ṇi śatā́nyárvatāṃ sahásrā dáśa gónām ||3||"
  },
  {
    "book": "20",
    "hymn": "127",
    "verse": "4",
    "text_sa": "vácyasva rébha vacyasva vr̥kṣé na pakvé śakúnaḥ | náṣṭe jihvā́ carcarīti kṣuró ná bhuríjoriva ||4||"
  },
  {
    "book": "20",
    "hymn": "127",
    "verse": "5",
    "text_sa": "prá rebhā́so manīṣā́ vŕ̥ṣā gā́va iverate | amotapútrakā eṣā́mamóta gā ívāsate ||5||"
  },
  {
    "book": "20",
    "hymn": "127",
    "verse": "6",
    "text_sa": "prá rebha dhī́m bharasva govídaṃ vasuvídam | devatrémāṃ vā́caṃ srīṇīhī́ṣurnā́vīrastā́ram ||6||"
  },
  {
    "book": "20",
    "hymn": "127",
    "verse": "7",
    "text_sa": "rā́jño viśvajánīnasya yó devómártyām̐ áti | vaiśvānarásya súṣṭutimā́ sunótā parikṣítaḥ ||7||"
  },
  {
    "book": "20",
    "hymn": "127",
    "verse": "8",
    "text_sa": "parichínnaḥ kṣémam akarot táma ā́sanamācáran | kúlāyan kr̥ṇván káuravyaḥ pátir vádati jāyáyā ||8||"
  },
  {
    "book": "20",
    "hymn": "127",
    "verse": "9",
    "text_sa": "katarát ta ā́ harāṇi dádhi mánthāṃ pári śrútam | jāyā́ḥ pátiṃ ví pr̥chati rāṣṭré rā́jñaḥ parikṣítaḥ ||9||"
  },
  {
    "book": "20",
    "hymn": "127",
    "verse": "10",
    "text_sa": "abhī́vásvaḥ prá jihīte yávaḥ pakváḥ pathó bílam | jánaḥ sá bhadrám édhati rāṣṭré rā́jñaḥ parikṣítaḥ ||10||"
  },
  {
    "book": "20",
    "hymn": "127",
    "verse": "11",
    "text_sa": "índraḥ kārúm abūbudhad úttiṣṭha ví carā jánam | mámédugrásya cárkr̥dhi sárva ít te pr̥ṇādaríḥ ||11||"
  },
  {
    "book": "20",
    "hymn": "127",
    "verse": "12",
    "text_sa": "ihá gā́vaḥ prá jāyadhvam ihā́śvā́ ihá pū́ruṣāḥ | ihó sahásradakṣiṇópi pūṣā́ ní ṣīdati ||12||"
  },
  {
    "book": "20",
    "hymn": "127",
    "verse": "13",
    "text_sa": "némā́ indra gā́vo riṣan mó āsā́ṃ gópa rīriṣat | mā́sām amítrayúrjana índra mā́ stená īśata ||13||"
  },
  {
    "book": "20",
    "hymn": "127",
    "verse": "14",
    "text_sa": "úpa no na ramasi sū́ktena vácasā vayáṃ bhadréṇa vácasā vayám | vánād adhidhvanó giró ná riṣyema kadā́ caná ||14||"
  },
  {
    "book": "20",
    "hymn": "128",
    "verse": "1",
    "text_sa": "yáḥ sabhéyo vidathyàḥ sutvā́ yajvā́tha pū́ruṣaḥ | sū́ryaṃ cā́mū riśā́dásas tád devā́ḥ prā́g akalpayan ||1||"
  },
  {
    "book": "20",
    "hymn": "128",
    "verse": "2",
    "text_sa": "yó jāmyā́ áprathayas tád yát sákhāyaṃ dúdhūrṣati | jyéṣṭho yád apracetās tád āhur ádharāg íti ||2||"
  },
  {
    "book": "20",
    "hymn": "128",
    "verse": "3",
    "text_sa": "yád bhadrásya púruṣasya putró bhavati dādhr̥ṣíḥ | tád vipró ábravīd u tád gandharváḥ kā́myaṃ vácaḥ ||3||"
  },
  {
    "book": "20",
    "hymn": "128",
    "verse": "4",
    "text_sa": "yáśca paṇí rághujiṣṭhyó yáśca devā́m̐ ádāśuriḥ | dhī́rāṇāṃ śáśvatām aháṃ tád apāg íti śuśruma ||4||"
  },
  {
    "book": "20",
    "hymn": "128",
    "verse": "5",
    "text_sa": "yé ca devā́ áyajantā́tho yé ca parādadíḥ | sū́ryo dívam iva gatvā́ya maghávā no ví rapśate ||5||"
  },
  {
    "book": "20",
    "hymn": "128",
    "verse": "6",
    "text_sa": "yó'nāktā́kṣo anabhyaktó ámaṇivó áhiraṇyávaḥ | ábrahmā bráhmaṇaḥ putrástotā́ kálpeṣu saṃmítā ||6||"
  },
  {
    "book": "20",
    "hymn": "128",
    "verse": "7",
    "text_sa": "yá āktā́kṣaḥ subhyaktáḥ súmaṇiḥ súhiraṇyávaḥ | súbrahmā bráhmaṇaḥ putrástotā́ kálpeṣu saṃmítā ||7||"
  },
  {
    "book": "20",
    "hymn": "128",
    "verse": "8",
    "text_sa": "áprapāṇā́ ca veśantā́ revā́m̐ áprátidiśyayaḥ | áyabhyā kanyā̀ kalyāṇī́ totā́ kálpeṣu saṃmítā ||8||"
  },
  {
    "book": "20",
    "hymn": "128",
    "verse": "9",
    "text_sa": "súprapāṇā́ ca veśantā́ revā́nt súprátidiśyayaḥ | súyabhyā kanyā̀ kalyāṇī́ totā́ kálpeṣu saṃmítā ||9||"
  },
  {
    "book": "20",
    "hymn": "128",
    "verse": "10",
    "text_sa": "párivr̥ktā́ ca máhiṣī svastyā̀ ca yudhíṃ gamáḥ | ánāśuráścā́yāmī́ totā́ kálpeṣu saṃmítā ||10||"
  },
  {
    "book": "20",
    "hymn": "128",
    "verse": "11",
    "text_sa": "vāvātā́ ca máhiṣī svastyā̀ ca yudhíṃ gamáḥ | śvāśúraś cāyāmī́ totā́ kálpeṣu saṃmítā ||11||"
  },
  {
    "book": "20",
    "hymn": "128",
    "verse": "12",
    "text_sa": "yád indrādo dāśarājñé mā́nuṣaṃ ví gāhathāḥ | vírūpaḥ sárvasmā āsīt sahá yakṣā́ya kálpate ||12||"
  },
  {
    "book": "20",
    "hymn": "128",
    "verse": "13",
    "text_sa": "tváṃ vr̥ṣākṣúṃ maghavann ámraṃ maryā́káro ráviḥ | tváṃ rauhiṇáṃ vyā̀syo ví vr̥trásyā́bhinac chíraḥ ||13||"
  },
  {
    "book": "20",
    "hymn": "128",
    "verse": "14",
    "text_sa": "yáḥ párvatān vyàdadhād yó apó vyagāhathāḥ | índro yó vr̥trahā́nmaháṃ tásmād indra námo 'stu te ||14||"
  },
  {
    "book": "20",
    "hymn": "128",
    "verse": "15",
    "text_sa": "pr̥ṣṭháṃ dhā́vantaṃ haryór áuccaiḥ śravasám abruvan | svastyáśva jáitrāyéndram ā́ vaha susrájam ||15||"
  },
  {
    "book": "20",
    "hymn": "128",
    "verse": "16",
    "text_sa": "yé tvā śvetā́ ájaiśravasó hā́ryo yuñjánti dákṣiṇam | pū́rvā námasya devā́nāṃ bíbhrad indra mahīyate ||16||"
  },
  {
    "book": "20",
    "hymn": "129",
    "verse": "1",
    "text_sa": "etā́ áśvā ā́ plavante ||1||"
  },
  {
    "book": "20",
    "hymn": "129",
    "verse": "2",
    "text_sa": "pratīpáṃ prā́ti sutvánam ||2||"
  },
  {
    "book": "20",
    "hymn": "129",
    "verse": "3",
    "text_sa": "tā́sām ékā háriknikā ||3||"
  },
  {
    "book": "20",
    "hymn": "129",
    "verse": "4",
    "text_sa": "hárikniké kím ichāsi ||4||"
  },
  {
    "book": "20",
    "hymn": "129",
    "verse": "5",
    "text_sa": "sādhúṃ putráṃ hiraṇyáyam ||5||"
  },
  {
    "book": "20",
    "hymn": "129",
    "verse": "6",
    "text_sa": "kvā́hataṃ párāsyaḥ ||6||"
  },
  {
    "book": "20",
    "hymn": "129",
    "verse": "7",
    "text_sa": "yátrāmū́s tísraḥ śiṃśapā́ḥ ||7||"
  },
  {
    "book": "20",
    "hymn": "129",
    "verse": "8",
    "text_sa": "pári trayaḥ ||8||"
  },
  {
    "book": "20",
    "hymn": "129",
    "verse": "9",
    "text_sa": "pŕ̥dākavaḥ ||9||"
  },
  {
    "book": "20",
    "hymn": "129",
    "verse": "10",
    "text_sa": "śŕ̥ṅgaṃ dhamánta āsate ||10||"
  },
  {
    "book": "20",
    "hymn": "129",
    "verse": "11",
    "text_sa": "ayánmahā́ te arvāháḥ ||11||"
  },
  {
    "book": "20",
    "hymn": "129",
    "verse": "12",
    "text_sa": "sá íchákaṃ sághāghate ||12||"
  },
  {
    "book": "20",
    "hymn": "129",
    "verse": "13",
    "text_sa": "sághāghate gómīdyā́ gógatīr íti ||13||"
  },
  {
    "book": "20",
    "hymn": "129",
    "verse": "14",
    "text_sa": "púmāṃ kusté nímichasi ||14||"
  },
  {
    "book": "20",
    "hymn": "129",
    "verse": "15",
    "text_sa": "pálpa baddha váyo íti ||15||"
  },
  {
    "book": "20",
    "hymn": "129",
    "verse": "16",
    "text_sa": "báddha vo ághā íti ||16||"
  },
  {
    "book": "20",
    "hymn": "129",
    "verse": "17",
    "text_sa": "ájāgāra kévikā́ ||17||"
  },
  {
    "book": "20",
    "hymn": "129",
    "verse": "18",
    "text_sa": "áśvasya vā́ro gośapadyaké ||18||"
  },
  {
    "book": "20",
    "hymn": "129",
    "verse": "19",
    "text_sa": "śyénīpátī sā́ ||19||"
  },
  {
    "book": "20",
    "hymn": "129",
    "verse": "20",
    "text_sa": "anāmayópajihvíkā ||20||"
  },
  {
    "book": "20",
    "hymn": "130",
    "verse": "1",
    "text_sa": "kó arya bahulímā íṣūni ||1||"
  },
  {
    "book": "20",
    "hymn": "130",
    "verse": "2",
    "text_sa": "kó asidyā́ḥ páyaḥ ||2||"
  },
  {
    "book": "20",
    "hymn": "130",
    "verse": "3",
    "text_sa": "kó árjunyāḥ páyaḥ ||3||"
  },
  {
    "book": "20",
    "hymn": "130",
    "verse": "4",
    "text_sa": "káḥ kārṣṇyā́ḥ páyaḥ ||4||"
  },
  {
    "book": "20",
    "hymn": "130",
    "verse": "5",
    "text_sa": "etáṃ pr̥cha kúhaṃ pr̥cha ||5||"
  },
  {
    "book": "20",
    "hymn": "130",
    "verse": "6",
    "text_sa": "kúhākaṃ pakvakáṃ pr̥cha ||6||"
  },
  {
    "book": "20",
    "hymn": "130",
    "verse": "7",
    "text_sa": "yávāno yatiṣvábhiḥ kubhiḥ ||7||"
  },
  {
    "book": "20",
    "hymn": "130",
    "verse": "8",
    "text_sa": "ákupyantaḥ kúpāyakuḥ ||8||"
  },
  {
    "book": "20",
    "hymn": "130",
    "verse": "9",
    "text_sa": "ā́maṇako máṇatsakaḥ ||9||"
  },
  {
    "book": "20",
    "hymn": "130",
    "verse": "10",
    "text_sa": "déva tvapratisūrya ||10||"
  },
  {
    "book": "20",
    "hymn": "130",
    "verse": "11",
    "text_sa": "énaścipaṅktikā́ havíḥ ||11||"
  },
  {
    "book": "20",
    "hymn": "130",
    "verse": "12",
    "text_sa": "prádúdrudo mághāprati ||12||"
  },
  {
    "book": "20",
    "hymn": "130",
    "verse": "13",
    "text_sa": "śŕ̥ṅga utpanna ||13||"
  },
  {
    "book": "20",
    "hymn": "130",
    "verse": "14",
    "text_sa": "mā́ tvābhi sákhā no vidan ||14||"
  },
  {
    "book": "20",
    "hymn": "130",
    "verse": "15",
    "text_sa": "vaśā́yāḥ putrám ā́ yanti ||15||"
  },
  {
    "book": "20",
    "hymn": "130",
    "verse": "16",
    "text_sa": "írāvedumáyaṃ data ||16||"
  },
  {
    "book": "20",
    "hymn": "130",
    "verse": "17",
    "text_sa": "átho iyánníyann íti ||17||"
  },
  {
    "book": "20",
    "hymn": "130",
    "verse": "18",
    "text_sa": "átho iyánníti ||18||"
  },
  {
    "book": "20",
    "hymn": "130",
    "verse": "19",
    "text_sa": "átho śvā́ ásthiro bhavan ||19||"
  },
  {
    "book": "20",
    "hymn": "130",
    "verse": "20",
    "text_sa": "uyáṃ yakā́ṃśalokakā́ ||20||"
  },
  {
    "book": "20",
    "hymn": "131",
    "verse": "1",
    "text_sa": "ā́minonití bhadyate ||1||"
  },
  {
    "book": "20",
    "hymn": "131",
    "verse": "2",
    "text_sa": "tásya anu níbhañjanam ||2||"
  },
  {
    "book": "20",
    "hymn": "131",
    "verse": "3",
    "text_sa": "váruṇo yā́ti vásvabhiḥ ||3||"
  },
  {
    "book": "20",
    "hymn": "131",
    "verse": "4",
    "text_sa": "śatáṃ vā bhā́ratī śávaḥ ||4||"
  },
  {
    "book": "20",
    "hymn": "131",
    "verse": "5",
    "text_sa": "śatámāśvā́ hiraṇyáyāḥ | śatáṃ rathyā́ hiraṇyáyāḥ | śatáṃ kuthā́ hiraṇyáyāḥ |"
  },
  {
    "book": "20",
    "hymn": "131",
    "verse": "6",
    "text_sa": "áhula kuśa varttaka ||6||"
  },
  {
    "book": "20",
    "hymn": "131",
    "verse": "7",
    "text_sa": "śaphéna ivá ohate ||7||"
  },
  {
    "book": "20",
    "hymn": "131",
    "verse": "8",
    "text_sa": "ā́ya vanénatī jánī ||8||"
  },
  {
    "book": "20",
    "hymn": "131",
    "verse": "9",
    "text_sa": "vániṣṭhā nā́va gr̥hyánti ||9||"
  },
  {
    "book": "20",
    "hymn": "131",
    "verse": "10",
    "text_sa": "idáṃ máhyaṃ mádūríti ||10||"
  },
  {
    "book": "20",
    "hymn": "131",
    "verse": "11",
    "text_sa": "té vr̥kṣā́ḥ sahá tiṣṭhati ||11||"
  },
  {
    "book": "20",
    "hymn": "131",
    "verse": "12",
    "text_sa": "pā́ka balíḥ ||12||"
  },
  {
    "book": "20",
    "hymn": "131",
    "verse": "13",
    "text_sa": "śáka balíḥ ||13||"
  },
  {
    "book": "20",
    "hymn": "131",
    "verse": "14",
    "text_sa": "áśvattha khádiro dhaváḥ ||14||"
  },
  {
    "book": "20",
    "hymn": "131",
    "verse": "15",
    "text_sa": "áraduparama ||15||"
  },
  {
    "book": "20",
    "hymn": "131",
    "verse": "16",
    "text_sa": "śáyo hatá iva ||16||"
  },
  {
    "book": "20",
    "hymn": "131",
    "verse": "17",
    "text_sa": "vyā́pa pū́ruṣaḥ ||17||"
  },
  {
    "book": "20",
    "hymn": "131",
    "verse": "18",
    "text_sa": "ádūhamityā́ṃ pū́ṣakam ||18||"
  },
  {
    "book": "20",
    "hymn": "131",
    "verse": "19",
    "text_sa": "átyardharcá parasvátaḥ ||19||"
  },
  {
    "book": "20",
    "hymn": "131",
    "verse": "20",
    "text_sa": "dáuva hastíno dr̥tī́ ||20||"
  },
  {
    "book": "20",
    "hymn": "132",
    "verse": "1",
    "text_sa": "ā́dálābukamékakam ||1||"
  },
  {
    "book": "20",
    "hymn": "132",
    "verse": "2",
    "text_sa": "álābukam níkhātakam ||2||"
  },
  {
    "book": "20",
    "hymn": "132",
    "verse": "3",
    "text_sa": "karkarikó níkhātakaḥ ||3||"
  },
  {
    "book": "20",
    "hymn": "132",
    "verse": "4",
    "text_sa": "tád vā́ta únmathāyati ||4||"
  },
  {
    "book": "20",
    "hymn": "132",
    "verse": "5",
    "text_sa": "kúlāyaṃ kr̥ṇavādíti ||5||"
  },
  {
    "book": "20",
    "hymn": "132",
    "verse": "6",
    "text_sa": "ugráṃ vaniṣádātatam ||6||"
  },
  {
    "book": "20",
    "hymn": "132",
    "verse": "7",
    "text_sa": "ná vaniṣadánātatam ||7||"
  },
  {
    "book": "20",
    "hymn": "132",
    "verse": "8",
    "text_sa": "ká eṣāṃ kárkarī likhat ||8||"
  },
  {
    "book": "20",
    "hymn": "132",
    "verse": "9",
    "text_sa": "ká eṣāṃ dundúbhiṃ hanat ||9||"
  },
  {
    "book": "20",
    "hymn": "132",
    "verse": "10",
    "text_sa": "yádīyáṃ hanat káthaṃ hanat ||10||"
  },
  {
    "book": "20",
    "hymn": "132",
    "verse": "11",
    "text_sa": "devī́ hanat kúhanat ||11||"
  },
  {
    "book": "20",
    "hymn": "132",
    "verse": "12",
    "text_sa": "páryāgāraṃ púnaḥpunaḥ ||12||"
  },
  {
    "book": "20",
    "hymn": "132",
    "verse": "13",
    "text_sa": "trī́ṇyuṣṭrásya nā́māni ||13||"
  },
  {
    "book": "20",
    "hymn": "132",
    "verse": "14",
    "text_sa": "hiraṇyá ítyéke abravīt ||14||"
  },
  {
    "book": "20",
    "hymn": "132",
    "verse": "15",
    "text_sa": "dváu vā yé śiśavaḥ ||15||"
  },
  {
    "book": "20",
    "hymn": "132",
    "verse": "16",
    "text_sa": "nī́laśikhaṇḍavā́hanaḥ ||16||"
  },
  {
    "book": "20",
    "hymn": "133",
    "verse": "1",
    "text_sa": "vítatau kiraṇau dváu tā́vā pinaṣṭi pū́ruṣaḥ | ná vai kumāri tát táthā yáthā kumāri mányase ||1||"
  },
  {
    "book": "20",
    "hymn": "133",
    "verse": "2",
    "text_sa": "mātúṣṭé kiraṇau dváu nívr̥ttaḥ púruṣānr̥te | ná vai kumāri tát táthā yáthā kumāri mányase ||2||"
  },
  {
    "book": "20",
    "hymn": "133",
    "verse": "3",
    "text_sa": "nígr̥hya kárṇakau dváu nírāyachasi mádhyame | ná vai kumāri tát táthā yáthā kumāri mányase ||3||"
  },
  {
    "book": "20",
    "hymn": "133",
    "verse": "4",
    "text_sa": "uttānā́yai śayānā́yai tíṣṭhantī vā́va gūhasi | ná vai kumāri tát táthā yáthā kumāri mányase ||4||"
  },
  {
    "book": "20",
    "hymn": "133",
    "verse": "5",
    "text_sa": "ślákṣṇāyāṃ ślákṣṇikāyāṃ ślákṣṇamevā́va gūhasi | ná vai kumāri tát táthā yáthā kumāri mányase ||5||"
  },
  {
    "book": "20",
    "hymn": "133",
    "verse": "6",
    "text_sa": "ávaślakṣṇamíva bhraṃśad antárlomamáti hradé | ná vai kumāri tát táthā yáthā kumāri mányase ||6||"
  },
  {
    "book": "20",
    "hymn": "134",
    "verse": "1",
    "text_sa": "ihétthá prā́gápāgúdagadhárāg árālāgúdabhartsatha ||1||"
  },
  {
    "book": "20",
    "hymn": "134",
    "verse": "2",
    "text_sa": "ihétthá prā́gápāgúdagadhárāg vatsā́ḥ púruṣanta āsate ||2||"
  },
  {
    "book": "20",
    "hymn": "134",
    "verse": "3",
    "text_sa": "ihétthá prā́gápāgúdagadhárāk sthā́līpāko ví līyate ||3||"
  },
  {
    "book": "20",
    "hymn": "134",
    "verse": "4",
    "text_sa": "ihétthá prā́gápāgúdagadhárāk sá vai pr̥thú līyate ||4||"
  },
  {
    "book": "20",
    "hymn": "134",
    "verse": "5",
    "text_sa": "ihétthá prā́gápāgúdagadhárāg ā́ste lāhaṇi lī́śāthī ||5||"
  },
  {
    "book": "20",
    "hymn": "134",
    "verse": "6",
    "text_sa": "ihétthá prā́gápāgúdagadhárāg ákṣlílī púchílīyate ||6||"
  },
  {
    "book": "20",
    "hymn": "135",
    "verse": "1",
    "text_sa": "bhúg ity abhígataḥ śálityapákrāntaḥ phálityabhíṣṭhitaḥ | dundúbhim āhananābhyā́ṃ járítáróthāmo daivá ||1||"
  },
  {
    "book": "20",
    "hymn": "135",
    "verse": "2",
    "text_sa": "kośabíle rajani gránther dhānám upā́náhi pādám | úttamāṃ jánimāṃ janyā́núttamāṃ jánīn vártmanyāt ||2||"
  },
  {
    "book": "20",
    "hymn": "135",
    "verse": "3",
    "text_sa": "álābūni pr̥ṣā́takānyáśvatthapálāśam | pípīlikāvátaśváso vidyútsvā́parṇaśaphó góśaphó járítaróthā́mo daivá ||3||"
  },
  {
    "book": "20",
    "hymn": "135",
    "verse": "4",
    "text_sa": "vī̀me devā́ akraṃsatā́dhvaryó kṣipráṃ pracára | susatyám íd gávām asyási prakhudási ||4||"
  },
  {
    "book": "20",
    "hymn": "135",
    "verse": "5",
    "text_sa": "patnī́ yádr̥śyate patnī́ yákṣyamāṇā jaritaróthā́mo daivá | hotā́ viṣṭīmená jaritar óthā́mo daivá ||5||"
  },
  {
    "book": "20",
    "hymn": "135",
    "verse": "6",
    "text_sa": "ā́dityā ha jaritar áṅgirobhyo dákṣiṇām anáyan | tā́ṃ ha jaritaḥ prátyāyaṃs tā́m ú ha jaritaḥ prátyāyan ||6||"
  },
  {
    "book": "20",
    "hymn": "135",
    "verse": "7",
    "text_sa": "tā́ṃ ha jaritar naḥ prátyagr̥bhṇaṃs tā́m ú ha jaritar naḥ prátyagr̥bhṇaḥ | áhānetarasaṃ na ví cetánāni yajñā́n étarasaṃ na púrogávāmaḥ ||7||"
  },
  {
    "book": "20",
    "hymn": "135",
    "verse": "8",
    "text_sa": "utá śvéta ā́śupatvā utó pádyābhir yáviṣṭhaḥ | utém ā́śu mā́naṃ piparti ||8||"
  },
  {
    "book": "20",
    "hymn": "135",
    "verse": "9",
    "text_sa": "ā́dityā rudrā́ vásavas tvénu ta idáṃ rā́dhaḥ práti gr̥bhṇīhy aṅgiraḥ | idáṃ rā́dho vibhú prábhu idáṃ rā́dho br̥hát pŕ̥thu ||9||"
  },
  {
    "book": "20",
    "hymn": "135",
    "verse": "10",
    "text_sa": "dévā dadatvā́suraṃ tád vo astu súcetanam | yúṣmām̐ astu dívedive pratyéva gr̥bhāyat ||10||"
  },
  {
    "book": "20",
    "hymn": "135",
    "verse": "11",
    "text_sa": "tvám indra śarmáriṇā havyáṃ pā́rāvatebhyaḥ | víprāya stuvaté vasuvániṃ duraśravasé vaha ||11||"
  },
  {
    "book": "20",
    "hymn": "135",
    "verse": "12",
    "text_sa": "tvám indra kapótāya chinnapakṣā́ya váñcate | śyā́mākaṃ pakváṃ pī́lu ca vā́rasmā ákr̥ṇor bahúḥ ||12||"
  },
  {
    "book": "20",
    "hymn": "135",
    "verse": "13",
    "text_sa": "araṃgaró vāvadīti tredhā́ baddhó varatráyā | írāmaha práśaṃsaty ánirām ápa sedhati ||13||"
  },
  {
    "book": "20",
    "hymn": "136",
    "verse": "1",
    "text_sa": "yád asyā aṃhubhédyāḥ kr̥dhú sthūlám upā́tasat | muṣkā́vídasyā ejató gośaphé śakulā́v iva ||1||"
  },
  {
    "book": "20",
    "hymn": "136",
    "verse": "2",
    "text_sa": "yádā sthūléna pásasāṇau muṣkā́ úpāvadhīt | víṣvañcā vasyā́ várdhataḥ síkatāsv eva gárdabhau ||2||"
  },
  {
    "book": "20",
    "hymn": "136",
    "verse": "3",
    "text_sa": "yád alpikāsvàlpikā kárkadhūkévaṣádyate | vāsantikám iva téjanaṃ yánty avā́tāya vítpati ||3||"
  },
  {
    "book": "20",
    "hymn": "136",
    "verse": "4",
    "text_sa": "yád devā́so lalāmaguṃ práviṣṭīmínam āviṣuḥ | sakulā́ dediśyate nā́rī satyásyākṣibhúvo yáthā ||4||"
  },
  {
    "book": "20",
    "hymn": "136",
    "verse": "5",
    "text_sa": "mahānagnyàtr̥pnadvi mókradadásthānāsaran | śáktikānánā svacamáśakaṃ saktu pádyama ||5||"
  },
  {
    "book": "20",
    "hymn": "136",
    "verse": "6",
    "text_sa": "mahānagnyùlūkhalam atikrā́manty abravīt | yáthā táva vanaspate níraghnanti táthaiveti ||6||"
  },
  {
    "book": "20",
    "hymn": "136",
    "verse": "7",
    "text_sa": "mahānagnyúpa brūte bhraṣṭóthā́pyabhūbhuvaḥ | yáthaivá te vanaspate píppati táthaiveti ||7||"
  },
  {
    "book": "20",
    "hymn": "136",
    "verse": "8",
    "text_sa": "mahānagnyúpa brūte bhraṣṭóthā́pyabhūbhuvaḥ | yáthā vayo vídā́hya svargé namávádahyate ||8||"
  },
  {
    "book": "20",
    "hymn": "136",
    "verse": "9",
    "text_sa": "mahānagnyúpa brūte svasāvéśitaṃ pásaḥ | ittháṃ phálasya vŕ̥kṣasya śū́rpe śūrpaṃ bhájemahi ||9||"
  },
  {
    "book": "20",
    "hymn": "136",
    "verse": "10",
    "text_sa": "mahānagnī́ kr̥kavākaṃ śámyayā pári dhāvati | ayáṃ na vidmá yó mr̥gáḥ śīrṣṇā́ harati dhā́ṇikām ||10||"
  },
  {
    "book": "20",
    "hymn": "136",
    "verse": "11",
    "text_sa": "mahānagnī́ mahānagnáṃ dhā́vantam ánu dhāvati | imā́s tád asya gā́ rakṣa yábha mā́m addhyaudanám ||11||"
  },
  {
    "book": "20",
    "hymn": "136",
    "verse": "12",
    "text_sa": "súdevas tvā mahā́nagnīr bábādhate mahatáḥ sādhu khodánam | kusáṃ pī́varó navat ||12||"
  },
  {
    "book": "20",
    "hymn": "136",
    "verse": "13",
    "text_sa": "vaśā́ dagdhā́m imāṅguríṃ prásr̥jatográtaṃ pare | mahā́n vái bhadró yábha mā́m addhyaudanám ||13||"
  },
  {
    "book": "20",
    "hymn": "136",
    "verse": "14",
    "text_sa": "vídevas tvā mahā́nagnīr víbādhate mahatáḥ sādhu khodánam | kumārikā́ piṅgalikā́ kā́rda bhásmā ku dhā́vati ||14||"
  },
  {
    "book": "20",
    "hymn": "136",
    "verse": "15",
    "text_sa": "mahā́n vai bhadró bilvó mahā́n bhadra udumbáraḥ | mahā́m̐ abhiktá bādhate mahatáḥ sādhu khodánam ||15||"
  },
  {
    "book": "20",
    "hymn": "136",
    "verse": "16",
    "text_sa": "yáḥ kumārī́ piṅgalikā́ vásantaṃ pīvarī́ labhet | táilakuṇḍamímāṅguṣṭháṃ ródantaṃ śudam úddharet ||16||"
  },
  {
    "book": "20",
    "hymn": "137",
    "verse": "1",
    "text_sa": "yád dha prā́cīr ájagantóro maṇḍūradhāṇikīḥ | hatā́ índrasya śátravaḥ sárve budbudáyāśavaḥ ||1||"
  },
  {
    "book": "20",
    "hymn": "137",
    "verse": "2",
    "text_sa": "kápr̥n naraḥ kapr̥thám úd dadhātana codáyata khudáta vā́jasātaye | niṣṭigryàḥ putrám ā́ cyāvayotáya índraṃ sabā́dha ihá sómapītaye ||2||"
  },
  {
    "book": "20",
    "hymn": "137",
    "verse": "3",
    "text_sa": "dadhikrā́vṇo akāriṣaṃ jiṣṇór áśvasya vājínaḥ | surabhí no múkhā karat prá ṇa ā́yūṃṣi tāriṣat ||3||"
  },
  {
    "book": "20",
    "hymn": "137",
    "verse": "4",
    "text_sa": "sutā́so mádhumattamāḥ sómā índrāya mandínaḥ | pavítravanto akṣaran devā́n gachantu vo mádāḥ ||4||"
  },
  {
    "book": "20",
    "hymn": "137",
    "verse": "5",
    "text_sa": "índur índrāya pavata íti devā́so abruvan | vācás pátir makhasyate víśvasyéśāna ójasā ||5||"
  },
  {
    "book": "20",
    "hymn": "137",
    "verse": "6",
    "text_sa": "sahásradhāraḥ pavate samudró vācamīṅkhayáḥ | sómaḥ pátī rayīṇā́ṃ sákhéndrasya divédive ||6||"
  },
  {
    "book": "20",
    "hymn": "137",
    "verse": "7",
    "text_sa": "áva drapsó aṃśumátīm atiṣṭhad iyānáḥ kr̥ṣṇó daśábhiḥ sahásraiḥ | ā́vat tám índraḥ śácyā dhámantam ápa snéhitīr nr̥máṇā adhatta ||7||"
  },
  {
    "book": "20",
    "hymn": "137",
    "verse": "8",
    "text_sa": "drapsám apaśyaṃ víṣuṇe cárantam upahvaré nadyò aṃśumátyāḥ | nábho ná kr̥ṣṇám avatasthivā́ṃsam íṣyāmi vo vr̥ṣaṇo yúdhyatājáu ||8||"
  },
  {
    "book": "20",
    "hymn": "137",
    "verse": "9",
    "text_sa": "ádha drapsó aṃśumátyā upásthé 'dhārayat tanvàṃ titviṣāṇáḥ | víśo ádevīr abhy ā̀cárantīr bŕ̥haspátinā yujéndraḥ sasāhe ||9||"
  },
  {
    "book": "20",
    "hymn": "137",
    "verse": "10",
    "text_sa": "tváṃ ha tyát saptábhyo jā́yamāno 'śatrúbhyo abhavaḥ śátrur indra | gūlhé dyā́vāpr̥thivī́ ánv avindo vibhumádbhyo bhúvanebhyo ráṇaṃ dhāḥ ||10||"
  },
  {
    "book": "20",
    "hymn": "137",
    "verse": "11",
    "text_sa": "tváṃ ha tyád apratimānám ójo vájreṇa vajrin dhr̥ṣitó jaghantha | tváṃ śúṣṇasyā́vātiro vádhatrais tváṃ gā́ indra śácyéd avindaḥ ||11||"
  },
  {
    "book": "20",
    "hymn": "137",
    "verse": "12",
    "text_sa": "tám índraṃ vājayāmasi mahé vr̥trā́ya hántave | sá vŕ̥ṣā vr̥ṣabhó bhuvat ||12||"
  },
  {
    "book": "20",
    "hymn": "137",
    "verse": "13",
    "text_sa": "índraḥ sá dā́mane kr̥tá ójiṣṭhaḥ sá máde hitáḥ | dyumnī́ ślokī́ sá somyáḥ ||13||"
  },
  {
    "book": "20",
    "hymn": "137",
    "verse": "14",
    "text_sa": "girā́ vájro ná sáṃbhr̥taḥ sábalo ánapacyutaḥ | vavakṣá r̥ṣvó ástr̥taḥ ||14||"
  },
  {
    "book": "20",
    "hymn": "138",
    "verse": "1",
    "text_sa": "mahā́m̐ índro yá ójasā parjányo vr̥ṣṭimā́m̐ iva | stómair vatsásya vāvr̥dhe ||1||"
  },
  {
    "book": "20",
    "hymn": "138",
    "verse": "2",
    "text_sa": "prajā́m r̥tásya píprataḥ prá yád bháranta váhnayaḥ | víprā r̥tásya vā́hasā ||2||"
  },
  {
    "book": "20",
    "hymn": "138",
    "verse": "3",
    "text_sa": "káṇvāḥ índraṃ yád ákrata stómair yajñásya sā́dhanam | jāmí bruvata ā́yudham ||3||"
  },
  {
    "book": "20",
    "hymn": "139",
    "verse": "1",
    "text_sa": "ā́ nūnám aśvinā yuváṃ vatsásya gantam ávase | prā́smai yachatam avr̥kám pr̥thú chardír yuyutáṃ yā́ árātayaḥ ||1||"
  },
  {
    "book": "20",
    "hymn": "139",
    "verse": "2",
    "text_sa": "yád antárikṣe yád diví yát páñca mā́nuṣām̐ ánu | nr̥mnáṃ tád dhattam aśvinā ||2||"
  },
  {
    "book": "20",
    "hymn": "139",
    "verse": "3",
    "text_sa": "yé vām dáṃsāṃsy aśvinā víprāsaḥ parimāmr̥śúḥ | evét kāṇvásya bodhatam ||3||"
  },
  {
    "book": "20",
    "hymn": "139",
    "verse": "4",
    "text_sa": "ayáṃ vāṃ gharmó aśvinā stómena pári ṣicyate | ayáṃ sómo mádhumān vājinīvasū yéna vr̥tráṃ ciketathaḥ ||4||"
  },
  {
    "book": "20",
    "hymn": "139",
    "verse": "5",
    "text_sa": "yád apsú yád vánaspátau yád óṣadhīṣu purudaṃsasā kr̥tám | téna māviṣṭam aśvinā ||5||"
  },
  {
    "book": "20",
    "hymn": "140",
    "verse": "1",
    "text_sa": "yán nāsatyā bhuraṇyátho yád vā deva bhiṣajyáthaḥ | ayáṃ vāṃ vatsó matíbhir ná vindhate havíṣmantaṃ hí gáchathaḥ ||1||"
  },
  {
    "book": "20",
    "hymn": "140",
    "verse": "2",
    "text_sa": "ā́ nūnám aśvínor ŕ̥ṣi stómaṃ ciketa vāmáyā | ā́ sómaṃ mádhumattamaṃ gharmáṃ siñcād átharvaṇi ||2||"
  },
  {
    "book": "20",
    "hymn": "140",
    "verse": "3",
    "text_sa": "ā́ nūnáṃ raghúvartaniṃ ráthaṃ tiṣṭhātho aśvinā | ā́ vāṃ stómā imé máma nábho ná cucyavīrata ||3||"
  },
  {
    "book": "20",
    "hymn": "140",
    "verse": "4",
    "text_sa": "yád adyá vāṃ nāsatyoktháir ācucyuvīmáhi | yád vā vā́ṇībhir aśvinevét kaṇvásya bodhatam ||4||"
  },
  {
    "book": "20",
    "hymn": "140",
    "verse": "5",
    "text_sa": "yád vāṃ kakṣī́vām̐ utá yád vyàśva ŕ̥ṣir yád vāṃ dīrghátamā juhā́va | pŕ̥thī yád vāṃ vainyáḥ sā́daneṣv evéd áto aśvinā cetayethām ||5||"
  },
  {
    "book": "20",
    "hymn": "141",
    "verse": "1",
    "text_sa": "yātáṃ chardiṣpā́ utá paraspā́ bhūtáṃ jagatpā́ utá nas tanūpā́ | vartís tokā́ya tánayāya yātam ||1||"
  },
  {
    "book": "20",
    "hymn": "141",
    "verse": "2",
    "text_sa": "yád índreṇa saráthaṃ yāthó aśvinā yád vā vāyúnā bhávathaḥ sámokasā | yád ādityébhir r̥bhúbhiḥ sajóṣasā yád vā víṣṇor vikrámaṇeṣu tíṣṭhathaḥ ||2||"
  },
  {
    "book": "20",
    "hymn": "141",
    "verse": "3",
    "text_sa": "yád adyā́śvínāv aháṃ huvéya vā́jasātaye | yát pr̥tsú turváṇe sánas tác chréṣṭham aśvínor ávaḥ ||3||"
  },
  {
    "book": "20",
    "hymn": "141",
    "verse": "4",
    "text_sa": "ā́ nūnáṃ yātam aśvinemā́ havyā́ni vāṃ hitā́ | imé sómāso ádhi turváśe yádāv imé káṇveṣu vām átha ||4||"
  },
  {
    "book": "20",
    "hymn": "141",
    "verse": "5",
    "text_sa": "yán nāsatyā parāké arvāké ásti bheṣajám | téna nūnáṃ vimadā́ya pracetasā chardír vatsā́ya yachátam ||5||"
  },
  {
    "book": "20",
    "hymn": "142",
    "verse": "1",
    "text_sa": "ábhutsy u prá devyā́ sākáṃ vācā́ham aśvínoḥ | vy ā̀var devy ā́ matíṃ ví rātíṃ mártyebhyaḥ ||1||"
  },
  {
    "book": "20",
    "hymn": "142",
    "verse": "2",
    "text_sa": "prá bodhayoṣo aśvínā prá devi sūnr̥te mahi | prá yajñahotar ānuṣák prá mádāya śrávo br̥hát ||2||"
  },
  {
    "book": "20",
    "hymn": "142",
    "verse": "3",
    "text_sa": "yád uṣo yā́si bhānúnā sáṃ sū́ryeṇa rocase | ā́ hāyám aśvíno rátho vartír yāti nr̥pā́yyam ||3||"
  },
  {
    "book": "20",
    "hymn": "142",
    "verse": "4",
    "text_sa": "yád ā́pītāso aṃśávo gā́vo ná duhrá ū́dhabhiḥ | yád vā vā́ṇīr ánuṣata prá devayánto aśvínā ||4||"
  },
  {
    "book": "20",
    "hymn": "142",
    "verse": "5",
    "text_sa": "prá dyumnā́ya prá śávase prá nr̥ṣā́hyāya śármaṇe | prá dákṣāya pracetasā ||5||"
  },
  {
    "book": "20",
    "hymn": "142",
    "verse": "6",
    "text_sa": "yán nūnáṃ dhībhír aśvinā pitúr yónā niṣī́dathaḥ | yád vā sumnébhir ukthyā ||6||"
  },
  {
    "book": "20",
    "hymn": "143",
    "verse": "1",
    "text_sa": "táṃ vāṃ ráthaṃ vayám adyā́ huvema pr̥thujráyam aśvinā sáṃgatiṃ góḥ | yáḥ sūryā́ṃ váhati vandhurāyúr gírvāhasaṃ purutámaṃ vasūyúm ||1||"
  },
  {
    "book": "20",
    "hymn": "143",
    "verse": "2",
    "text_sa": "yuváṃ śríyam aśvinā devátā tā́ṃ dívo napātā vanathaḥ śácībhiḥ | yuvór vápur abhí pŕ̥kṣaḥ sacante váhanti yát kakuhā́so ráthe vām ||2||"
  },
  {
    "book": "20",
    "hymn": "143",
    "verse": "3",
    "text_sa": "kó vām adyā́ karate rātáhavya ūtáye vā sutapéyāya vārkáiḥ | r̥tásya vā vanúṣe pūrvyā́ya námo yemānó aśvinā́ vavartat ||3||"
  },
  {
    "book": "20",
    "hymn": "143",
    "verse": "4",
    "text_sa": "hiraṇyáyena purubhū ráthenemáṃ yajñáṃ nāsatyópa yātam | píbātha ín mádhunaḥ somyásya dádhatho rátnaṃ vidhaté jánāya ||4||"
  },
  {
    "book": "20",
    "hymn": "143",
    "verse": "5",
    "text_sa": "ā́ no yātaṃ divó ácha pr̥thivyā́ hiraṇyáyena suvŕ̥tā ráthena | mā́ vām anyé ní yaman devayántaḥ sáṃ yád dadé nā́bhiḥ pūrvyā́ vām ||5||"
  },
  {
    "book": "20",
    "hymn": "143",
    "verse": "6",
    "text_sa": "nū́ no rayíṃ puruvī́raṃ br̥hántaṃ dásrā mímāthām ubháyeṣv asmé | náro yád vām aśvinā stómam ā́vant sadhástutim ājamīlhā́so agman ||6||"
  },
  {
    "book": "20",
    "hymn": "143",
    "verse": "7",
    "text_sa": "ihéha yád vāṃ samanā́ papr̥kṣé séyám asmé sumatír vājaratnā | uruṣyátaṃ jaritā́raṃ yuváṃ ha śritáḥ kā́mo nāsatyā yuvadrík ||7||"
  },
  {
    "book": "20",
    "hymn": "143",
    "verse": "8",
    "text_sa": "mádhumatīr óṣadhīr dyā́va ā́po mádhuman no bhavatv antárikṣam | kṣétrasya pátir mádhumān no astv áriṣyanto ánv enaṃ carema ||8||"
  },
  {
    "book": "20",
    "hymn": "143",
    "verse": "9",
    "text_sa": "panā́yyaṃ tád aśvinā kr̥táṃ vāṃ vr̥ṣabhó divó rájasaḥ pr̥thivyā́ḥ | sahásraṃ śáṃsā utá yé gáviṣṭau sárvām̐ ít tā́m̐ úpa yātā píbadhyai ||9||"
  }
]